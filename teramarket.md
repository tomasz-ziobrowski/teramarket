#Teramarket

Złodziej
Ciężkie Czasy
Zagubiony w IKEA
Blanka
Wynalazca
Marsz
Haker
Zakupy
Ludzie z Teramarketu
Złodziej
Arka Gdynia Kurwa Świnia
Admin
Przerwa
Elfy
Kopalina
Pod ziemią
Dziecięca Kraina
Zbieracze
Pojmanie
Gratis
Doradca Klienta
Strażnik
Wizyta
Primum non nocere



##Złodziej 
Dzwonek wybrzęczał próbę połączenia dokładnie w momencie gdy Yao brał ultradźwiękowy prysznic. Westchnął i strzepnął z siebie złuszczony naskórek, który posłusznie uformował się w spiralę znikającą w gardzieli odkurzacza. Kiedy odsłuchał wiadomość, poczuł falę podniecenia. Dzisiaj miał odbyć swoją pierwszą kradzież w realu! Lata przygotowywań, miesiące poświęcone na wkupywanie się łaski hakerów zaowocowały w końcu! Starannie ubrał się, sprawdził wszystkie elementy hardwaru i zachowując najwyższą ostrożność wymknął się z mieszkania w którym już zaczynał urzędować jego holosobowtór. Gdy znalazł sie na peronie metra, przełączył się na autopilota i zaczął przeglądać najświeższe informacje z netu. Przystanek przed Teramarketem Yao wyłączył autopilota, po czym zorientował się jego tarcza antyreklamowa była niesprawna gdyż nagle nabrał strasznej ochoty na Meduzy Kellog's Korn Flakes z mlekiem sojowym. Stanął, odgarnął ochraniacze i złącza danych a następnie kilkakrotnie uderzył się z całej siły w twarz. Strumień adrenaliny wymył reklamy z jego ustroju w postaci krwi sączącej się z wargi. Ten prosty sposób był jego osobistym wynalazkiem, bo jak sobie wyliczył dezynfekcja wargi była tańsza niż popadnięcie w szał zakupów i grzywny za przekroczenie dozwolonego BMI.
Stefan już na niego czekał przed wejściem do Teramarketu. Przywitali się bez słów, po czym Stefan włączył strefę ciszy obejmującą ich obu.
- Popatrz - wyciągnął przed siebie mały pakunek - widzisz pewnie coś takiego pierwszy raz w życiu...
- Co to takiego? - Yao zaintrygowany oglądał paczuszkę.
- Nierejestrowane proteiny, węglowodany, błonnik... odpowiednik czterech jednostek żywnościowych.
- Ale przecież coś takiego kosztuje fortunę na czarnym rynku!
- I tak i nie ... - Stefan wzruszył ramionami - trzeba znać odpowiednich ludzi.
Potem zanurzyli się w gąszczu reklam Teramarketu, wędrowali kanionami regałów przez AGD, tekstylia i ogrodnictwo, aż znaleźli się w dziale spożywczym. Yao był półprzytomny od hologramów wciskających się w jego pole widzenia, transmisji podprogowych i całego panoptikum próbującego przez nerw wzrokowy dostać się do jego mózgu. Na Stefanie reklamy zdawały się nie robić żadnego wrażenia. Kiedy stanęli przed stoiskiem z gotowymi posiłkami, Stefan przekazał Yao szyfrowaną wiadomość: "Teraz trzeba odwrócić uwagę komputera centralnego, w tym momencie sieciowa reprezentacja Teramarketu jest zasypywana pakietami danych. Za chwilę komputer przesunie część mocy obliczeniowej w tamtym kierunku i przestanie śledzić wszystkie cząstki na hali".
Wbrew jego słowom nic się nie stało, Stefan stał nieruchomo, a reklamy kontynuowały swój obłąkańczy taniec w takt idiotycznych dżingli będących zapewne najpopularniejszą aktualnie muzyką. Nagle Stefan szybko wyciągnął pakunek z kieszeni i zamienił go na cztery zupy chińskie, które upchnął za pazuchą. Potem w pośpiechu pobiegł w stronę wyjścia ciągnąc za sobą Yao, który był zbyt oszołomiony aby zareagować na to oczywiste naruszenie prywatności. Tymczasem nadeszła druga wiadomość: "Bilans materii będzie się zgadzał i nikt nas nie oskarży o kradzież, ale najlepiej wynieść się stąd."
Stali dysząc przed bramą Termarketu. Yao przeanalizował sytuację i zwrócił się do Stefana:
- Wkładasz tyle wysiłku, tyle pracy i pieniędzy aby ukraść kilka nędznych zupek instant? - Yao próbował znaleźć sens w tym co się stało - jak to się może opłacać!
- Nic nie rozumiesz, wszystko wyjaśnię ci w domu - twarz Stefana przypominała nieruchomą maskę.
W mieszkaniu Stefan wyciągnął z sejfu starą, zmurszałą księgę. Każda z kartka z osobna była zabezpieczona polimerową folią, co można było zauważyć, gdy księga spoczęła pod lampą.
- Nie wiem czy sobie zdajesz sprawę, ale tutaj, na tych terenach istniała kiedyś bardzo rozwinięta cywilizacja, państwo Polan, później znane pod nazwą Poland i ja... wyobraź sobie moi przodkowie byli Polandami!
- Ta... skąd to niby możesz wiedzieć?
- Przekupiłem kogo trzeba i dostałem się do archiwów. A w tej książce odnalazłem zaginioną mądrość tego ludu, naukę, według której postępuję. Oto Wielka Księga Przysłów Polandskich, zawierająca całą mądrość tego narodu - oczy Stefana błyszczały jak szklane kulki.
- Skąd to wiesz?
Stefan przewrócił kilka stron i wskazał palcem na rząd czarnych znaczków. Znaczki nie zwróciły uwagi na dotyk, nie zamigotały i nie zanimowały się. Pozostały nieruchome i obojętne na użytkownika, co bardzo zdziwiło Yao. Pomimo że różniły się od standardowych ideogramów, Yao przyjął że w jakiś sposób są nośnikiem informacji, starożytnym kodem czy szyfrem.
- "Przysłowia są mądrością narodów" - z trudem przesylabizował Stefan - sam widzisz, oto dowód.
- Czekaj, czekaj! To ma coś wspólnego z tym idiotyzmem w sklepie?
- To żaden idiotyzm! Oni, kilkaset lat temu, rozwiązali problem nadwagi, problem z którym borykamy się do dziś. I rozwiązali go bardzo prosto, o tu jest napisane wyraźnie: "Kradzione nie tuczy"!

##Ciężkie czasy
Zrouer przygotowywał amulet uśmierzający bóle zębów i głowy. Amulet miał postać drewnianego pudełeczka pokrytego magicznymi symbolami i wyposażonego w prostokątny otwór z szybką. Amulet działał najlepiej kiedy przyciskało się go ucha lub żuchwy, ale mógł również być noszony na szyi lub w specjalnym futerale u pasa. W szczególnie ciężkich przypadkach stosowano wersje z trwalszych materiałów, pozwalające na umieszczenie w środku żarzącego się węgielka. Problem przy tego typu amuletach stanowiły ich małe rozmiary, ale zgodnie z tradycją powinny być wielkości stopy rocznego dziecka. Właśnie pracowicie rył szachownicę pokrytą starożytnymi cyframi na wieczku pudełeczka kiedy przed jego chatę przybyła delegacja ze wsi. Powodowani respektem zatrzymali się odległości dziesięciu kroków, tuż obok drewnianego, na wpół obciągniętego skórami szkieletu Hondy. Rozmyślnie zignorował delegację rozmyślając nad mistycznymi związkami pomiędzy znakami na cyferblacie. Wśród zebranych zapanowało zmieszanie, Zrouer, jako Urzędnik PS i USS, Lekarz oraz MC budził we wszystkich zabobonny lęk. W końcu wyłoniony, a raczej wypchnięty został przedstawiciel - obszarpaniec Żydła. Podszedł kilka kroków, zatrzymał się, obejrzał się niepewnie na odcinający mu drogę ludzki mur, wzruszył ramionami, podszedł bliżej i przyklęknął przed werandą.
- Szlachetny Pełniący-Obowiązki, potrzebujemy twojej pomocy... - wychrypiał swoim ledwo zrozumiałym głosem. Nie doczekał się odpowiedzi, Zrouer nadal kontemplował swoje dzieło. Dopiero po dłuższym, nieznośnie przeciągniętym milczeniu raczył pozdrowić Żydłę uprzejmym "Siema chłopie", nie okazał jednak zainteresowania jego słowami. Wtedy z tłumu oderwała się stara Mocherowa i dołączyła do Żydły, wcześniej stawiając na werandzie wiklinową klatkę z dwoma dorodnymi kurami. Wówczas Zrouer z westchnieniem schował do kieszeni niedokończony amulet i podszedł do kryjącej się w cieniu akacji grupy.
Założył ręce z tyłu i nie zwracając się do nikogo konkretnego spytał:
- Dzisiaj słońce wstało o 5:45, zajdzie o 19:13, czy ktoś ma o to pretensje?
Przez tłumek przebiegło niewyraźne zaprzeczenie. Zrouer z rękami założonymi z tyłu zaczął chodzić wzdłuż szeregu.
- Wszystkie narodziny i zgony są skrupulatnie rejestrowane, dokumentacja do wglądu, czy komuś to nie odpowiada?
Ponowne, rozproszone na kilka gardeł zaprzeczenie. Zatrzymał się i przyjrzał się twarzom zebranych, wszystkie były nacechowane napięciem.
- Rozumiem, że nie macie zastrzeżeń co do wykonywanych przeze mnie obowiązków?
Tym razem zaprzeczenie było wyraźne i powszechne.
- Potrzebujemy Pomocy - odezwał się ktoś za plecami Zrouera - wiesz doskonale jakiej, musisz dokonać rytuału... zejść do podziemi i przynieść Narzędzia Wolności. - mówiącym był stary Kromchal, przewodniczący Rady, jego osoba przydawała powagi całej delegacji. Nagle Zrouer stracił pewność siebie.
- Czy zdajecie sobie sprawę że Pees zażąda krwi waszych najlepszych dzieci? - rzucił złowieszczo w powietrze.
Kromchal powoli skinął głową.
- Potrzebujemy ochotnika, potrzebujemy czasu, a święto Gangsterów tuż... - spojrzał pytająco na Kromchala.
Przed tłum wychynęła starsza kobieta o podrapanej twarzy, umazana błotem, jej wierzchnie ubranie było pocięte i poszarpane w rytuale rozpaczy. Zawodząc padła do stóp Zrouera:
- Dzisiaj zginął Małylis, ostrze jego szklanego noża pękło w zetknięciu z żelazem, potem dostał cios w samo serce.... Moje dziecko nie żyje, mój piękny synek ... - zaniosła się szlochem i wtuliła twarz w udeptaną ziemię.
Zrouer ledwo opanował zaskoczenie, po chwili jednak zdobył się jednak na buńczuczne zapewnienie:
- Nie smuć się matko albowiem jego śmierć zostanie zarejestrowana i wpłynie na Ostateczne Rozliczenie!
- Całe plemię skończy w ten sposób, potrzebujemy lepszej broni! Nasze serca i nasze ramiona są mężne, zbywa nam jedynie broni. – Kromchal zaakcentował ostatnie słowo.
Zrouer pomilczał chwilę, po czym rozłożywszy ręce zaintonował:
- Bracia i siostry moje, drżyjcie albowiem niedługo skorzystamy z Pomocy Społecznej.

Stój! - Zrouer rzucił się na Pikaczu chcącego wyplątać się z pościeli. Pikaczu posłusznie zamarł.
- Chciałeś wstać lewą nogą, to niedopuszczalne! - Zrouer otarł pot z czoła, byli na samym początku drogi, a już pojawiały się zagrożenia mogące narazić na szwak powodzenie całego rytuału - Przecież mówiłem... ostrzegałem - zdenerwowany zaczął zaczął powtarzać w pamięci przepisy Kodeksu Ruchu Drogowego oraz Siedem Sposobów na Udany Wieczór.
Pikaczu usiadł na tapczanie owinięty w pościel, obejrzał się i wyrecytował.
- "O, widzę że żona poszła "... - pytająco spojrzał do Zrouera, zawiesił głos, ale po chwili zakończył triumfalnie - "...już do pracy".
Tymczasem Zrouer przebrany w obcisły, kolorowy trykot stał już za ramą Tiwi dzielącą pokój na pół i wymachując rękami przechodził z Małej Rozgrzewki do Ćwiczeń na Poprawę. Pikaczu patrzył jak zaczarowany podczas gdy Zrouer przeplatał zadyszane "Raz, dwa, trzy i skłon" wygłaszanymi scenicznym szeptem żądaniami "użyj pilota".
W końcu Pikaczu złapał leżący na Stoliku Nocnym Pilot i kilkakrotnie wdusił sparciałe gumowe przyciski. Zrouer wyszedł zza ramy zlany potem i na kilka minut zajął się energicznym sapaniem. Potem ze słowami "nie możemy tracić czasu" zaciągnął Pikaczu do Łazienki, gdzie ten odbył ablucję wstępną. Następnym przystankiem była Kuchnia, w której stół pysznił się kompletem świątynnej zastawy. Uroczyste sięgnięcie do Białej Szafy ze Światełkiem po Mleko oraz do Szafki po Płatki, Połączenie i Odstawienie do Zmięknięcia poszło już jak Spłatka.
Po zaintonowaniu "Kawa czy Herbata" Zrouer przygotował sobie i Pikaczu wywar ziołowy i z westchnieniem usiadł przy stole.
- Można już normalnie, to znaczy możemy Rozmawiać przy Śniadaniu.
- Jak mi idzie?
- Jak na razie całkiem nieźle, ale pilnuj się!
- Przodkowie mieli strasznie ... - Pikaczu szukał przez chwilę właściwego słowa - ... skomplikowane obyczaje.
- Ha. To dopiero Poranek, przed nami jeszcze cały dzień, dzień który musisz przeżyć jak Czcigodni.
- Ale skąd wiadomo to wszystko, jak to się powinno odbywać?
Zrouer podejrzliwie przyjrzał się Pikaczu, ale na jego twarzy malowała się jedynie ciekawość.
- Mamy święte teksty, ryciny i tańce, wiedziałbyś o nich więcej gdybyś częściej uczestniczył w obrzędach.
- Ależ ja byłem... brałem...
- Taak? To kto jest twoim patronem?
- Zychu! Zychu był prorokiem, uzdrowicielem, w ZakFot Konika ściągał ludziom czerwień z oczu!
- A co to takiego ta czerwień w oczach?
- Chyba chodziło o te, no, napady szału, demony złości?
Zrouer zaśmiał się głucho, potem pokręcił z niedowierzaniem głową, wyraźnie bolejąc nad ignorancją Pikaczu.
Po zakończeniu Porannej Herbaty Pikaczu zaczął spożywać Płatki z Mlekiem, zanim doszedł do połowy miski, Zrouer przerwał mu i podał Jajka i Tosty, znowu nie dał mu skończyć i podał Owoce.
- "Śniadanie to najważniejszy posiłek dnia", Klaudia, numer 1334, strona 12, akapit 3 - mruknął siadając przy stole.
Pikaczu skończył jabłko i chciał dokończyć Płatki, ale Zrouer zatrzymał go.
- Nie wolno kończyć, wyrzuć resztę do kosza...
- Jak to do kosza?
- Do kosza na śmieci, wyrzucisz to idąc do Pracy.
- Ależ to jest świetne jedzenie a ja jestem głodny - Zrouer, wściekły, chwycił go za rękę.
- Smarkaczu, nie wiesz że w "Tygodniku Ogólnym" napisano "Połowa żywności na całym świecie jest i będzie marnowana"? Kimże jesteś że podajesz w wątpliwość święte nakazy? Jak Kromchal mógł wybrać takiego upartego ignoranta do wypełnienia Obrządku?!
Po tym wybuchu Zrouer zasępił się i zamknął w sobie. Ściśle trzymając się reguł przeprowadził Pikaczu przez Mycie Zębów, Golenie i Przygotowania do Wyjścia. Potem ramię w ramię, kapłan z wiernym, ruszyli do Pracy.

Około południa Pikaczu zaczął zdradzać objawy zdenerwowania, pomylił się przy recytowaniu mozolnie wyuczonych formułek BHP. Potem nie zamknął Klapy. Zrouer, którego nerwy były napięte jak postronki, zdecydował się na rozmowę, na szczęście zbliżała się pora Lanczu. W końcu Pikaczu, przybrany w żółty kombinezon, wkroczył niepewnym krokiem do Stołówki. I znów, jak podczas Śniadania zasiedli przy jednym stole.
- Widzę że się boisz, ale musisz wytrzymać - Zrouer pochylił się w stronę Pikaczu i spojrzał mu w oczy - to już końcówka, nie będziemy mieli następnej szansy. W nocy została spalona osada na rzeką, uszła tylko para młodych która migdaliła się w krzakach.
- Dlaczego nic mi nie powiedziałeś? - Pikaczu szurnął krzesłem i wzburzony zaczął chodzić od ściany do ściany. Zrouer podszedł do niego.
- Nie chciałem... - pokręcił głową i zaczął od nowa - Nic nie powinno cię wzburzać, rytuał jest długi i skomplikowany. Nie mamy czasu na drugą próbę.
Pikaczu usiadł i ukrył twarz w dłoniach. Kiedy podniósł wzrok, w jego oczach było tylko zdecydowanie.
- Opowiedz mi o Przodkach - zażądał.
- Żyli w Złotym Wieku, w czasach dziwnych i strasznych, potrafili latać jak ptaki i kontrolować metalowe bestie, choć śmiertelni, posiadali boską moc. Mieli swoje kłopoty; uciskani byli przez demony Rzędy i Firmy, którym składali ofiary przewyższające wszystko co znamy. Musieli poświęcać swoje dzieci jeszcze przed narodzeniem i starców których czas jeszcze nie nadszedł. Musieli nacinać i zszywać swoje ciała, farbować skórę i włosy, głodować i umartwiać się wśród nadmiaru jedzenia. Ale tworzyli cudne dzieła, leczyli choroby i ożywiali zmarłych.
- Dlaczego wymarli?
- W jednym ze świętych tekstów jest coś o "outsourcingu rozmnażania do krajów trzeciego świata".
- Co to znaczy?
- Nie jesteśmy pewni, ale wolelibyśmy nie powtarzać tego błędu, czyli outsourcing jest zabroniony
- Słucham i jestem posłuszny.
Kapłan umieścił lewą rękę Pikaczu w jednym z otworów machiny, następnie stanął obok i zaczął mu szeptać do ucha:
- Zrób to na trzy.
- Jak na trzy?
- Policz do trzech i przesuń dźwignię.
- Po co?
- Taki zwyczaj - rozglądnął się i wcisnął Pikaczu między zęby drewniany kołek - zaczynamy, nie ma na co czekać...
Na czole Pikaczu pojawiły się wielkie krople potu, poruszył kilkakrotnie ustami i z całą siłą naparł na dźwignię. Następnie z przerażeniem w oczach wyszarpnął z otworu krwawiący kikut, podniósł go nad głowę, krew spłynęła po rękawie żółtego kombinezonu ofiarnego i splamiła pierś. Wszystko dookoła zamarło, w tak utworzonej ciszy zawył piskliwy głos powtarzający "wypadek przy pracy", na wszystkich maszynach rozmigotały się światła. Zrouer poczuł uniesienie, pierwsza i najtrudniejsza część obrządku została zakończona, nie popełnili żadnego błędu. Stał, wpatrywał się w światło („naprzemian złote i czerwone”, dokładnie jak zapisał jego poprzednik) obwieszczające jego, Zrouera, sukces i napawał się chwilą. Gdy otrząsnął się z ekstazy przeprowadził na Pikaczu Pierwszą Pomoc.

Między skośnymi smugami światła, w ławicach dryfujących drobin kurzu coś się poruszyło, powietrze zafalowało, następnie z jednego z cieni wynurzyła się demoniczna postać. Jego, bo niewątpliwie był płci męskiej, oblicze było blade jak piach, czarne, kanciaste barki zdawały się sięgać od ściany do ściany, a szyję chronił zawój wzorzystego materiału spływający na masywną, białą pierś. Potężne kwadratowe ramiona sugerowały nadludzką siłę a grube nogi zakończone były czymś na kształt błyszczących kopyt. Zrouer zatrzymał się na moment zdjęty lękiem, wydało mu się szeroka pierś demona za moment otworzy się wzdłuż zygzakowatego, przypominającego zaciśnięte zęby, wzoru odsłaniając poczwarną paszczę która pochłonie jego mizerne kapłańskie ciało. Kapłan poczuł się mały i równie nieważny jak najmarniejszy z żebraków, z trudem opanował pokusę rzucenia się na kolana. Uspokajał się przypominając sobie Pismo: "każdy Urzędnik z Zakładu Ubezpieczeń starał się będzie zasiać lęk w sercu twoim, nie lękaj się, gdyż sztuczki ich są niczym dym i para, choć straszne postacie przybiorą żaden z nich krzywdy nie uczyni". Wszystkie święte pisma kazały rozmawiać z Niższym Urzędnikiem jak równy z równym, oddawanie mu czci było zupełnie nie na miejscu. Demon podniósł jedną z nienaturalnie bladych, gładkich dłoni i odciągnął kołnierzyk. Następnie wyjął coś z prostokątnej sakwy, która zjawiła się przed nim powietrzu i zmarszczył nos zauważając przenikające go pyłki. Spojrzał z wyrzutem na kapłana:
- Moglibyście coś z tym zrobić, odkurzyć tutaj, hmm?
Kapłan poczuł pustkę w głowie, żądanie bardzo odbiegało od wszystkiego co wyczytał w Pismach, zdołał jedynie coś wyjąkać o podejmowaniu kroków. W końcu demon zajął miejsce za pokrytym grubą warstwą kurzu biurkiem i zabębnił palcami w blat.
- W jakiej przychodzi pan sprawie.
Inkantacja XIV! Zrouer tylko na to czekał, śpiewnie wyrecytował właściwą odpowiedź:
- Związku zwypadkie przypracy jedynegożywicielarodziny wnoszeowypłateodszkodowania.
- Podanie?
- Jest! - Zrouer wyciągnął plik pieczołowicie przygotowanych papierów, odszukał właściwy i położył na biurku.
- Zaświadczenie lekarskie?
- Tak!
- Odpis umowy?
- Tak - kolejne kartki padały na biurko.
- Zaświadczenie o stosunku pracy?
- Formularz 12B, proszę.
Demon spojrzał na złożone papiery i wykrzywił swą gładką, ni to kobiecą, ni to męską twarz w uśmiechu. Papierowa ofiara wyraźnie przypadła mu do gustu.
- Podanie zostaje rozpatrzone pozytywnie. Odszkodowanie jest do odbioru w kasie.
Zrouer uśmiechnął się w odpowiedzi, czuł się wybrańcem bogów, wszystkie jego zamierzenia spełniały się z idealną precyzją. Stan ten nie opuszczał długo, ani gdy odebierał odszkodowanie ani gdy sekretnym korytarzem udawał się w trzewia ziemi, do podziemnego Ogrodu Teramarketu. Zrouer pewnym krokiem, nieczuły na kuszące stosy skarbów przemierzał aleje skąpane w dziwnym świetle, a otumaniony środkami przeciwbólowymi Pikaczu kroczył za nim jak we śnie. Choć nie był w podziemiach od czasu kapłańskiej inicjacji, bezbłędnie odnalazł drogę do działu narzędzi ogrodniczych i z okrzykiem triumfu odnalazł na regale długie, zakrzywione ostrze. Z dumą podniósł je do góry, rzekłszy:
- Oto legendarna broń Przodków, odnaleziona na rycinach i swiętym tekście 500 przez Zajksa, po raz pierwszy wydźwignięta na powierzchnię przez Wielkiego Nocnego Królika, moich czcigodnych poprzedników, dzięki niej, jak przed laty, nasze plemię zasieje strach w sercach wrogów.
Stało się jak powiedział, wkrótce wszyscy zdolni do walki zostali wyposażeni w długie, osadzone na sztroc kosy. Wkrótce dzięki nowej broni i męstwu wojowników, zawołanie 'Żywią y Bronią' stało się postrachem wrogów Polandów. Taki był początek XVII Rzeczpospolitej.

##Blanka
Dookoła zawieszonej pod sufitem siekiery kłębił się papierosowy dym. Stali bywalcy za punkt honoru poczytywali sobie ciągłe okadzanie symbolu Frontu Wyzwolenia Palaczy. Stąd ciągła warta honorowa pod Siekierą. Siekiera symbolizowała opór przed drakońskim prawem oraz nieustanne niebezpieczeństwo, na które wystawiali się członkowie Frontu. Taka przynajmniej była oficjalna wersja, według nieoficjalnej Toporek Damoklesa był cześcią wyposażenia ppoż.
Blanka paląc jak zwykle nerwowo rozglądała się wokoło. Odruchowe wypatrywanie policji było jednym z przyzwyczajeń nabytych podczas ukradkowego popalania na powierzchni. Wstydziła się tego nawyku i starała się nad nim, szczególnie w katakumbach. Tutaj, bezpieczni w trzewiach betonowego bunkra spotykali się członkowie Frontu Wyzwolenia Palaczy. Ukryci przed wścibskimi obiektywami kamer, membranami mikrofonów i czujnikami wykrywaczy dymu mogli spokojnie delektować się zapachem tytoniowego dymu i planować rewolucję.
Wyluzować się - walczyła z ogarniającym ją napadem paniki. Przebiegła w myślach sekwencje zdarzeń które doprowadziły ją właśnie tutaj, do samego jądra ruchu oporu. Z rozbawieniem przypominała powolne przyzwyczajenie się do goryczki i ślinotoku oraz zawroty głowy po paru głębszych wdechach. Z biegiem czasu gryzący dym wysysany z ręcznie skręcanych papierosów, a nawet uprzykrzone sensacje żołądkowe, skojarzyły jej się z buntem, wolnością i nadzieją na lepszą przyszłość. 
W imię rewolucji, zmusiła się do popadnięcia w nałóg. 
- Bierny opór, załatwimy ich biernym oporem - zaczęła po cichu powtarzać przygotowaną wcześniej przemowę - będziemy oponować i zastosujemy postawę pasywnie-agresywną - takie były główne tezy jej pierwszego wystąpienia na forum Frontu. Przez cały ostatni tydzień przygotowywała pod kierownictwem Dariusza. Teraz targana mdłościami próbowała na nowo ułożyć sobie wszystko w głowie. Niestety, misternie przygotowany plan zupełnie się jej poplątał. 
Przeglądała notatki, niepewna w którym momencie miała wspomnieć o lewatywach z dymu tytoniowego, którymi przywracano życie topielcom z Tamizy, a kiedy wspomnieć o dobroczynnym działaniu tytoniu na Alzheimera. Wydawało się jej, że powinna zacząć anegdotą o "w starym piecu sam diabeł pali", albo wspomnieć mityczną amerykańską Fajkę Pokoju.
Tymczasem w palarni przybyło członków Frontu, każdy z obowiązkowym skrętem przyklejonym do warg. Pomiędzy jednym a drugim zaciągnięciem Dariusz kolejny raz wykładał zachwyconym słuchaczom swoją Teorię: 
- Istniejący model to przeżytek, co z tego że głosujemy z domu przez sieć, skoro sam parlament nie zmienił się od stu lat, ciągle jesteśmy skazani na demokrację przedstawicielską, ciągle musimy składać nasz los w ręce grupki cwaniaków - preorował - ja pytam: Dlaczego?. W końcu mamy wystarczająco zaawansowaną technikę aby każdy mógł uczestniczyć w podejmowaniu każdej decyzji. Czas na demokrację bezpośrednią! Władza ludziom!
Rozległy się brawa a Dariusz triumfalnie zgasił papierosa w wyciągniętej usłużnie popielniczce. Blanka klaskała razem z innymi jednocześnie zauważając nowe twarze, blade, oszołomione gęstym dymem i zagubione. Klaskała radując się zdobyciem nowych zwolenników, wiedziała że dopuszczenie do palarni jest najwyższym stopniem wtajemniczenia. 
Nagle jej uwagę zwrócił siwowłosy nieznajomy. Też palił papierosa ale nie klaskał, zamiast tego odezwał się przekrzykując panującą wrzawę:
- Bzdury opowiadasz synu, romantyczne bzdury - oklaski zamarły, zebrani ze zdziwieniem zwrócili się w stronę nieznajomego - zaraz powstanie, rozwinie się rynek handlu głosami, pojawią się oszuści, a nic, absolutnie nic nie ulegnie zmianie - doprecyzował.
- Nie pozwolimy na to - nerwowo rzucił Dariusz - ludzie na to nie pozwolą!
- Owszem, pozwolą, zawsze pozwalają - mężczyzna uśmiechnął się krzywo - a prowokatorzy tacy jak ty pomagają im ze wszystkich sił.
Tłum się poruszył, zabrzmiało kilka jęków, Siwowłosy zniknął, znowu się pojawił, tym razem z krwawiącą wargą. Dookoła niego zrobiło się nagle pusto.
- Ja prowokatorem? To śmieszne - Dariusz zaśmiał się nerwowo z wysokości podium - skąd jest ten facet? Zna go ktoś?
Blanka ruszyła pod prąd i wkrótce znalazła się przy adwersarzu Dariusza. Opierał się o podwyższenie i wycierał krew z ust chusteczką.
- Dlaczego pan mu to powiedział, naprawdę pan tak myśli? - mężczyzna obejrzał ją od stóp do głów i bez słowa zapalił kolejnego papierosa. 
- Miałam mówić... o tytoniu, ale wszyscy poszli - brnęła dalej czując, że nieubłaganie obsuwa się w śmieszność - o tym, że czasem dobrze jest puścić dymka po seksie, o fetyszu cygara - przerwała, widząc coraz szerszy uśmiech.
- Może już pójdę! - ucięła przesiąknięta idiotyzmem sytuacji i rosnącą urazą.
- Nie, nie, zaczekaj - zrobił gest w jej stronę, jakby chciał ją zatrzymać - nie masz może papierosa, skończyły mi się? Mogę w zamian podsunąć kilka tematów.
Z wahaniem podsunęła mu papierośnicę.
- I nie musisz mi "panować", choć chodzę już jakiś czas po świecie, to wiesz, w starym piecu sam diabeł pali. 
- No dobrze - Blanka uśmiechnęła się mimowolnie.
- Ale najpierw muszę załatwić jedną sprawę.
Nieczekiwanie wskoczył na podium, kilkoma szybkimi ruchami zepchnął z podwyższenia Dariusza i kilku jego pomocników. Złapał mikrofon i zdysznay zawołał:
- Szanowni państwo, przejmuję to spotkanie - tłum palaczy w osłupieniu śledził jego poczynania - siedzicie tutaj jak myszy pod miotłą, nie pamiętacie czasów, gdy rynsztoki spływały gównem, a w każdym domu palono pod płytą. Smog nad Londynem, Tokio, Berlinem... - nie przerywając wcisnął sobie coś do jednego i drugiego ucha - To były złote czasy, papieros był jak kadzidło i nikt się nie bał biernego palenia. Fajki były symbolem awangardy, artystów, buntu. Teraz ścigają nas jak zwierzęta - przerwał na chwilę i kopniakiem zepchnął z podwyższenia jednego z ludzi Dariusza.
- Wczoraj przegłosowano nowe prawo. Każdy ma prawo zastrzelić człowieka z papierosem. Zostaliśmy wrogiem publicznym numer jeden! Alleluja! - złapał za przewód przedpotopowego mikrofonu, zakręcił nim młyńca nad głową i rzucił w głośnik. 
Mikrofon jakimś cudem utkwił w obudowie.
Huk i przeraźliwy pisk sprzężenia zwrotnego rzucił wszystkich na kolana. Tymczasem Siwowłosy zeskoczył, złapał wpół Blankę i pośpiesznie wyewakuował ją przez najbliższe drzwi. 
Zatrzymali się trzy poziomy, pięć korytarzy i cztery tajne przejścia dalej. Słońce zachodziło za dachy opuszczonych bloków z wielkiej płyty. Stali zaniedbanej stacji kolejki. 
- Co to było? - Blanka powoli dochodziła do siebie - nie możesz ot tak sobie wpadać... - przerwał jej atak kaszlu.
- Nie? - Siwowłosy rozkaszlał się - To przez palenie... człowiek zupełnie traci formę! - spojrzeli sobie w oczy wybuchnęli śmiechem.
- Jestem u nich spalona - poskarżyła się - po co w ogóle z tobą rozmawiałam?
- Bez obaw, powiedz, że byłaś zakładniczką.
- Pierwsza sprawa to ogólna infantylizacja. Pamiętam, jak w podstawówce popalaliśmy przy śmietniku, ukryci przed nauczycielem. Potem dorosłem, mogłem palić na ulicy, aż pewnego dnia zgraja polityków postanowiła się odmłodzić. Mogli sobie kupić nowe ciała, nowe zabawki, ale wszystkiego było za mało. Brakowało im tego posmaku zakazanego owocu i wkrótce wszyscy wrócili do tajnego palenia. 


- Powiedzmy, że mam perspektywę
- Co masz na myśli?
- Wszystko dookoła, zmiany społeczne - zatoczył dłonią krąg w powietrzu.
- A konkretnie?
- Jesteś jeszcze młoda, przyjmujesz wszystko takim jakie jest... - widząc sprzeciw na jej twarzy żachnął się - oczywiście, buntujesz się na swój sposób. Ale weźmy chociażby prawo: kiedyś regulowało stosunki między ludźmi, regulowało porządek społeczny, było w miarę jasne i w miarę spójne, było przedmiotem publicznej debaty. Ale potem niepostrzeżenie zaczęło się zmieniać w narzędzie do utrzymywania status quo. Zmieniło się w siatkę miliona wewnętrznie sprzecznych zakazów i nakazów oplatających każdą dziedzinę życia, w taki sposób, że każdy człowiek w dowolnej chwili łamie je w na parę sposobów.
- To ma sens - przed oczyma Blanki pojawiły się labirynty uregulowań, w których sama gubiła się od czasu do czasu - ale dlaczego?
- Żeby utrzymać ludzi w ryzach. Żeby żyć musimy łamać prawo, z kolei łamiąc prawo zaciągamy niejako dług wobec państwa, a każde przewinienie jest skrupulatnie zliczane. Kiedy ktoś z jakiegoś powodu staje się niewygodny, na przykład wykazując zbyt wielką inicjatywę, aparat państwowy z miejsca żąda spłacenia narosłego długu - zaciągnął się papierosem - wraz z odsetkami.
Blanka wypuściła dym synchronizując się z rozmówcą, następnie z wiarą w sprawę przeszła do ataku:
- Ale my to chcemy zmienić, przygotowujemy projekt ustawy, inicjatywę obywatelską...
Jej rozmówca parsknął śmiechem, chichotał i rechotał na zmianę, kiedy doszedł do siebie, wytarł załzawione oczy chusteczką i nie przestając się uśmiechać zapytał:
- Wiesz jak tu trafiłem?
- Ktoś się wygadał? - zaczęła wypatrywać potencjalnego zdrajcy.
- Nie, w każdym większym mieście jest kilka podobnych kryjówek. Są starannie przygotowane i stylizowane na bunkry z ostatniej wojny. To taki system kanalizacji buntu, niezadowolenia społecznego - rozejrzał się - i jeżeli się nie mylę to musi być tu paru ludzi z obsługi; młodych, rzutkich prowokatorów. Takich właśnie jak twój przyjaciel - uśmiechnął się krzywo.
Blankę zamurowało, wpatrywała się w gestykulującego mężczyznę lecz przestała słyszeć wypowiadane słowa. Przypomniała sobie dziwne znajomości Dariusza, tajemniczych sponsorów, zaangażowanie we wszystkie inicjatywy połączona z nieśmiałością w działaniu. Słowa nieznajomego bardzo dobrze tłumaczyły zachowanie jej przyjaciela i jego najbliższych współpracowników. Czyżby jej najlepszy przyjaciel, dusza Frontu był tylko "obsługą", prowokatorem na etacie? 
Niejasno zdała sobie sprawę że jej rozmówca kontynuuje jakąś dłuższą wypowiedź. Zmusiła się do rozumienia jego słów:
- ... a potem zakazali palenia w knajpach, następnie przyszedł zakaz palenia we własnym domu (ludzie protestowali, ale sprawy zaszły za daleko) i wreszcie absolutny szlaban na fajki. - zakończył demonstrując trzymanego w ręku papierosa.
- Skoro tyle pan wie, to dlaczego nie próbuje pan opublikować tego, powiadomić ludzi?
- Cenzura, moja droga, wspomagana sztuczną inteligencją to straszna rzecz. Sieć na pozór jest otwarta dla wszystkich, ale spróbuj tylko powiedzieć coś nie na rękę naszym przywódcom... - upuścił niedopałek i roztarł go butem po betonie, rozmyślnie ignorując popielniczkę - widzisz, demokrację wymyślono aby udomowić rewolucję, by karmić ją ersatzem przewrotu, jakim są wybory. Ja swoją prywatną rewolucję obłaskawiam papieroskami. 

##Wynalazca
Siedział głęboko zapadnięty w tani fotel z Ikei, machinalnie jedząc jeden paluszek za drugim. Po prawej stronie, w głębi pokoju, nad nagimi, opasłymi udami przyszłego pana młodego tańczyła striptizerka. Parę w centrum pokoju otaczał wianuszek gości w różnych stadiach opicia, porozkładanych na fotelach, krzesłach i na podłodze.
To był drugi z trzech zamówionych występów striptizerki, tym razem udawała dominę. Delikatnie okładała swoją ofiarę miękkim biczykiem. Striptizerka miała ostre, przedwcześnie postarzałe rysy, małe piersi, krótkie nogi i dokładnie wygolone krocze. W ciemnym pokoju jej opalone kwarcówką i nakremowane ciało wyglądało jak drogi skórzany mebel. Po lewej stronie, w jasno oświetlonym przedpokoju oparty o ścianę stał jej podpakowany alfons, którego Dobromir starał się mieć na oku.
Wkładał do ust paluszki i chrupał je niespiesznie. W końcu ujrzał jeden na tle jasnej ściany przedpokoju, obrócił go w palcach wokół najdłuższej osi obserwując zmieniający się profil i nagle olśniło go. Ujrzał woskowy walec na którym Edison nagrywał dźwięki – tym walcem był paluszek, a ścieżka wiła się spiralnie pomiędzy kryształkami soli, na których zakodowane były sumy kotrolne. Był to moment transcendencji, dzięki niepowtarzalnej kombinacji czynników zewnętrznych udało mu się spojrzeć z innej perspektywy na otaczającą go rzeczywistość. Przewertował w myślach ogromną księgę możliwości i wybrał tę jedyną, która wydała mu się najbardziej zachęcająca.
W tym momencie wstał, strząsnął ze spodni okruchy paluszków i wyszedł z imprezy.
Następne dwa tygodnie spędził na gorączkowych przygotowaniach prototypu. Wydał wszystkie oszczędności i opatentował wynalazek. Potem zaprezentował „grające paluszki” na dorocznym konwencie nowych technologii w Niemczech i udało mu się przyciągnąć uwagę kilku firm z różnych branż. Przez następne pół roku panowała cisza i kiedy stracił już wiarę w powodzenie całego pomysłu, odezwała się do niego duża wytwórnia zainteresowana zakupem licencji na "grające paluszki".
To był przebój, jadalne nośniki w formie paluszków podbiły rynek dziecięcy i młodzieżowy. Jednak „grające paluszki” (czy też „music sticks” jak przezwali je copywriterzy) wymagały specjalnego odtwarzacza i miały ograniczoną pojemność; zaradził temu jego kolejny wynalazek: jadalne płyty DVD na podłożu z macy. Można je było odtwarzać na standardowym sprzęcie, a po miesiącu się rozpadały. Wszyscy byli szczęśliwi: nabywcy którzy nadal mogli drogo kupować muzykę i filmy na starych nośnikach lub tanie, nietrwałe wersje spożywcze oraz przemysł rozrywkowy, który wreszcie stał się konkurencyjny wobec piratów i zachował swój status quo. Nadszedł kres symbiozy gazet i tanich DVD.
Do sukcesu nowych nośników bardzo w dużej mierze przyczyniła się moda "Eat your sounds", wylansowana wśród młodej i bogatej klasy średniej; pierwszym jej przykazaniem było: kupuj muzykę na konkretną okazję. Dobromirowi udało się dokonać rzeczy z pozoru niemożliwej: syntezy przemysłu spożywczego i rozrywkowego. Firma Dobromir Green Technologies pobiła wszelkie rekordy debiutów giełdowych, a jej konta pęczniały w oczach. Dobromira zapraszano go na bale, bankiety i odczyty. Na takich rozrywkach mijał mu czas.
Dziesięć lat później miał wystarczająco dużo pieniędzy żeby wykupić wszystkie patenty razem z laboratoriami i doprowadzić do końca badania nad teleportacją materii.
Wtedy właśnie zrealizował marzenie swojego życia: zbudował Teramarket.

##Haker
Mamy go – powiedział gliniarz znad parującego kubka z kawą – cały jesteś nasz – dokończył wpatrując się w wyświetlacz.
Widniało tam zdjęcie Dżimiego upstrzone jego wszystkimi danymi, od numeru buta po obwód głowy. Dżimi, znany też jako 71MMI H4><0R dowiedział się w tym samym momencie.
- Kurwa - wyszeptał sam do siebie - kurwa mać.
Wszystkie złożone i kosztowne zabiegi mające na celu zmianę tożsamości poszły na marne. Było wyjątkowo nieprzyjemne zakończenie jakże miłego wieczoru.
Prześladowany ponurymi myślami zmienił bieg i dodał gazu, zmuszając silnik Ferrari do ryku. Kierował się w stonę jaskrawo oświetlonych wież Teramarketu.
Był hakerem od zawsze; zaczął włamując się dla czystej zabawy do lokalnej sieci szkolnej. Potem były sieci koroporacyjne rozbrajane dla dreszyku emocji i tych wszystkich malutkich, głupiutkich tajemnic, które skrywały. A potem, niemal niezauważalnie włamywanie stało się przyzwyczajeniem, nałogiem i sposobem na życie. Poznał ludzi gotowych zapłacić krocie za sekrety innych. Nie dbał o pieniądze, jedyną rzeczą która się liczyła było nowe wyzwanie. Jednak po wprowadzonych ostatnio zmianach w prawie karnym stał się kryminalistą, wrogiem publicznym numer 1. Dżimi przewidział aktualną sytuację (w końcu był diabelnie sprytny) – problem tkwił w tym, że rozwiązanie nie było do końca gotowe. Musiało jednak wystarczyć.
Gdyby policja go złapała, byłby to ostateczny 'game over' – bardzo szybko jeden z jego klientów zaarażowałby 'samobójstwo' Dżimiego w ramach czystej prewencji.
Był to bodziec do jak najszybszego zniknięcia z policyjnych radarów. Prawie czuł oddech ścigających na swoim karku, właśnie tam gdzie znajdował się obowiązkowy implant identyfikacyjny. Zaparkować na betonowym parkingu podziemnym, zabrać niezbędny sprzęt, wysiąść - każda czynność dłużyła mu się ponad miarę. Z trudem panował nad paniką, fale wywołanej strachem adrenaliny przetaczały się przez jego krwioobieg, całe ciało drżało w oczekiwaniu na walkę lub ucieczkę. 
Odważnie wmaszerował przez bramę Teramarketu – w tym samym momencie na jego sylwetce zogniskowały się soczewki wszystkich kamer. W wypadkach takich jak ten wszystkie prywatne urządzenia namierzające stawały się szpiegami policyjnych centrów śledczych.
Można by się było zapytać skąd to uproszczenie gry, dlaczego wkroczył na obszar rojący się od kamer?
Jednak Dżimi wiedział co robi, wiedział że w chwili znalezienia się na terenie Termarketu to komputer centralny sklepu staje się odpowiedzialny za obserwowanie jego kroków; potężny, niezależny komputer sterowany przez Maldemonę - Sztuczną Inteligencję.
Właśnie w tej chwili najlepsze programy-łamacze Dżimiego rozbrajały systemy obronne sklepu. Prowadziły swoją niewidzialną ofensywę podczas gdy Dżimi przechadzał się po alejce z artykułami spożywczymi.
Zadaniem jego wojsk było przekonanie systemu że Dżimiego wcale tu nie ma i nigdy nie było, że to wcale nie on wrzuca do koszyka losowo wybrane produkty.
Syreny policyjne były coraz bliżej, już wdzierały się w zasięg słuchu, już zagłuszały wszędobylskie reklamy dźwiękowe. Wówczas Dżimi zrobił coś, do czego nie chciał się uciekać – uwolnił Dżina, najsilniejszy i najmniej przewidywalny program ofensywny. Syreny po krótkim czasie ucichły. 
- Pierwszy dzień życia chodzącego, kawałka wieprzowiny o wadze 89kg - takim tytułem opatrzył Dżimi wpis do swojego pamiętnika.
Aby uciec przed policją zmienił zapis w Systemie Kontroli Materii komputera centralnego, wprowadził do systemu błąd, dobrowolnie sta się własnością Teramarketu i pierwszym z jego niewolników.
Taki był początek.

##Marsz
Procedura przekraczania granic Enklawy Małopolskiej była uciążliwa, ze względu na konieczność pozostawienia w depozycie Reksia. W końcu, po dokładnym obejrzeniu hostelu i ustawieniu kamer na przesyłanie ciągłego obrazu na domowy serwer, Henryk stwierdził, że jego ulubieniec jest w dobrych rękach. Przytulił Reksia na pożegnanie i ruszył do pracy. Przeciągnięcie odprawy sprawiło, że dotarł na miejsce pod koniec manifestacji. Biegał jak w ukropie usiłując nakręcić wszystkie platformy przesuwające się aleją Jana Pawła II. SM, auto-, robo- i exseksualiści. Potem pedofile, zoosi, fetyszyści i hirsutyści przedefilowali przed jego kamerami. Wszyscy wydawali się być
przejęci sprawą, poświęceni bez reszty misji propagowania swojej odmienności. W końcu, zmęczony, zatrzymał się przy grupce niezbyt zainteresowanych gapiów, aby odsapnąć. Właśnie nagrywał materiał dźwiękowy, o poparciu, jakiego marszowi udzielili wszyscy laureaci nagrody Nobla z ostatnich dziesięciu lat, kiedy ktoś go zagadnął.
- Nie sądzisz koleś, że to jakieś dziwne? - zapytał stojący przed Henrykiem podstarzały jegomość.
- Co pan ma na myśli - Henryk przeniósł fokus na twarz rozmówcy, pooraną zmarszczkami, ale pokrytą gustownie dobranym makijażem.
- Chodzi mi o to zdziczenie obyczajów - wskazał głową na demonstrację - za moich czasów to było nie do pomyślenia.
- Może pan o tym opowie, nagrywam właśnie materiał... - takie kawałki, wywiady z
przedstawicielami milczącej większości bywały cenniejsze i bardziej zajmujące niż główne wydarzenie - więc na początek, jest pan zapewne przedstawicielem heteryków, czy jak to mówimy czasami heretyków... – Henryk uśmiechnął się.
- Nie! Jestem homikiem i brałem udział w pierwszym, oryginalnym marszu. Chcieliśmy się pokazać, wyjść z ukrycia...
- Ooo! To się świetnie składa, może jako weteran walki o wolność seksualną powie pan coś więcej na ten temat...
- Jeżeli mógłbym cofnąć czas, to nie brałbym udziału w tamtym marszu, niektórych granic nie
można przesuwać - zacisnął usta.
- Ale dlaczego?
- Po pierwsze przestała istnieć kultura gejowska i lesbijska, rozpłynęły się na patelni powszechnej akceptacji jak kostka masła.
- Przecież powstało tyle innych, różnorodnych kultur niszowych... - Henryk wskazał na oddalającą się platformę poduszkową gerontofilów ozdobioną podstarzałymi amorkami.
- Właśnie dlatego, wszyscy zainteresowani przeoczyli fakt, że w wielu przypadkach, to nie o odmienną orientację seksualną chodzi, tylko ten dreszczyk emocji, smak owoca zakazanego - spojrzał mu prosto w uzbrojone w kamerokulary oczy - oraz fakt, że to zjawisko będzie się rozszerzało i pogłębiało z pokolenia na pokolenie.
- Ale, ale! Moi rodzice byli kochającą się parą lesbijską i ja wcale nie jestem homoseksualistą. 
- Tak, tylko co pan zrobił, aby wyrazić swój bunt? - starzec chwycił za plakietkę Zoo6 na jego klapie - zostałeś pan zoosem!
- Jestem z tego dumny! - Henryk wypiął pierś - jestem dumny ze swojego zooseksualizmu!
- Pan nic nie rozumie. Praktyka pokazała, że seks może być kwestią mody, światopoglądem, religią, że granice pomiędzy upodobaniami są płynne. Wolność, wolność, kurwa jej mać. W tej pogoni za wolnością zaginął gdzieś ten podstawowy cel seksu: prokreacja. Teraz być heterykiem to wstyd! W ciągu stu, dwustu lat przestaniemy istnieć! - na ustach starego pojawiła się piana.
- Co pan mi tutaj! - Henryk cofnął się, usiłując uciec przed oszalałym staruchem – przecież
istniejemy! Odnosimy sukcesy! Gospodarka aż huczy!
- Zapytam inaczej: kiedy ostatnio widziałeś pan jakieś dziecko?

##Zakupy
Zmieszana wyszła z siedziby Frontu. Nagle zaczął jej zawadzać niski sufit, pojawiły się klaustrofobiczne skojarzenia, a kłęby dymu papierosowego zaczęły wywoływać mdłości. Poczuła że musi wyjść i tak też zrobiła zostawiając niezałatwione wpisy oraz Dariusza który koniecznie chciał o czymś z nią pomówić.
Dopiero po którejś z kolei przesiadce, pokrzepiona świeżym powietrzem, zorientowała się że jedzie w stronę Teramarketu. W pierwszym odruchu chciała zawrócić, ale po namyśle zmieniła zdanie, przymiarki zawsze dobrze jej robiły. 
Lubiła bawić się w zakupy, przymierzać i częstować się, czuć się przez parę godzin jak księżniczka Monaco, gwiazda sieciowa lub aktorka dwuwymiarowych filmów.
Była nowoczesna bulimiczka, bo w momencie gdy przebiegała przez bramkę system teleportował wszystkie skonsumowane a niezapłacone towary z powrotem to przepastnych magazynów materii. Znikały lakiery do włosów, perfumy, kolczyki, zjedzone przysmaki, ubrania, cały polor i błysk, który sobie nadawała padał ofiarą nowoczesnej technologii. Choć przeważnie nie wynosiła z Teramarketu ani atomu to wychodziła wewnętrznie spokojna, uzbrojona przeciwko codziennej szarości w nowe, kolorowe marzenia. Wszystkie artykuły pierwszej, drugiej i trzeciej potrzeby można było dostać za darmo w Pomocy Społecznej. Były jednakowo tandentne i upstrzone reklamami, nie umywały się do oferowanych w Teramarkecie cudeniek.
Blanka doskonale znała Pomoc Społeczną, lokalne centrum rozdzielcze było miejscem gdzie można było spotkać każdego z jej sąsiadów, wystarczyło odpowiednio długo poczekać. Prawdziwe pieniądze były równie nieosiągalne jak klasa wyższa na tarasach swoich niedosiężnych penthausów, równie nieosiągalne jak prawdziwa praca.
Blanka była bardzo bystra, jak na naturalnie urodzoną, godziny spędzone przed ekranem komputera trawiło jej czytanie podręczników do fizyki i matematyki, niestety, to wszystko było za mało żeby wydostać się z bloków. Wszystko zostało wymyślone, wszystkie drogi zablokowane.
Czasami ogarniało ją wrażenie, ze ogrom danych umieszczonych w Sieci istnieje tylko po to, aby z niej zadrwić, wytknąć jej ograniczenia, zapchać masą informacji i zdusić pragnienia.
Dokładnie przestudiowała wszystkie aspekty mechanizmu "znikania" towarów, wiedziała wszystko o splątaniu stanów, stopniach swobody i teleportacji, wiedziała jak się poruszać w świecie Teramarketu, ale nie mogła w żaden sposób poprawić swojego statusu społecznego.
Przed wejściem, jak zwykle, łyknęła parę tabletek na uspokojenie kwasów żołądkowych. Nowoczesny Kopciuszek wybiegający z pałacu za pięć dwunastą – zawsze ją bawiło to porównanie.
Minęła zaznaczoną na pomarańczowo linię kas i rzuciła się w wir pseudokonsumpcji.
Najpierw najnowsze wnętrza; kuchnia, salon, łazienka. Najwyraźniej w tym sezonie będzie królowała pseudojapońska asceza, minimum dodatków, motywy kwiatowe, porcelana i kanty. Już spokojniejsza przeszła w do działu kosmetyków. Zmyła makijaż i nałożyła nowy, kierując się wskazówkami z katalogu. Potem perfumy i była gotowa na dział odzieżowy. Przypomniała sobie zabawną historię, jej koleżanka ubrawszy się od stóp do głów próbowała wybiec ze sklepu. Systemy Malldemony precyzyjnie zatrzymały każdy atom towaru, w jednym błysku pomarańczowego światła odzierając Jolkę z całego ubrania. Mogła sobie przynajmniej figi zostawić, zamiast robić z siebie widowisko. 
Po kilku godzinach, przymierzając najnowszą, jesienno-zimową kolekcję MaxiMax zdała sobie sprawę że ktoś się jej przygląda. W głębi alejki stał niewysoki, otyły mężczyzna i obserwował ją z ironicznym uśmiechem. Nagle uświadomiła sobie, że widziała już go wcześniej, ignorując jak innych klientów.
Najpewniej śledził ją od dłuższego czas. Blanka odłożyła kreację i powoli ruszyła w przeciwną stronę, nie chciała zadzierać z ochroną sklepu.
- Hej, czekaj! – ruszył za nią grubasek - przyuważyłem cię - wyznał z uśmiechem, jakby przyznając się do niewinnej psoty - jesteś uzależniona od zakupów...
Blanka odwróciła się i chciała go wyminąć jednak z nieoczekiwaną zręcznością zastąpił jej drogę.
- Ale nie masz ani grosza, zgadłem? - spytał nadal się uśmiechając.
Blanką owładnęła złość: - Nie zgadłeś - wycedziła przez zęby - po prostu jestem straszną sknerą - odwróciła się na pięcie i odeszła.
- Możesz mieć to wszystko - dobiegło zza jej pleców - naprawdę mieć, na stałe, na zawsze, na własność - zawiesił głos - nie tylko do spróbowania, chcesz tego nie?
- Skąd to przypuszczenie? – zdobyła się na lekceważący ton.
- Wiem że blogujesz: ten cekin na tchawicy to laryngofon Sony, a jak subwokalizujesz to ruszasz wargami, już lata temu komputery potrafiły to odczytać, następnym ruchem było znalezienie klucza do pakietów którymi siejesz na wszystkie strony. I to cudeńko tego dokonało - pokazał przytroczony do paska komputer. Czytałem twojego bloga! Czyż to nie romantyczne?
- Ty padalcu! Szmato! Jak mogłeś! – w ostatniej chwili zablokował jej cios, potem spokojnie odczekał chwilę, aż skończyła na niego wrzeszczeć.
- Słuchaj, sprawa jest następująca: musisz mnie wykupić. Serio. Wywieźć w wózku i wykupić, zapłacę ci za to, powiedzmy 20 kawałków przed i 20 po. Taka okazja nie zdarza się codziennie!
- Dlaczego? Nie możesz wyjść normalnie przez bramkę?
- Utknąłem tutaj po wprowadzeniu paru poprawek do systemu, zostałem inaczej zaklasyfikowany... zresztą nieważne. Nie mogę się ujawnić bez wzbudzania podejrzeń.
Kiedy szła z wózkiem pełnym zakupów, z Dżimim ukrytym na samym dnie zdała sobie sprawę że właśnie spełnia swoje marzenia, że wychodzi ze skarbca pchając przed sobą małą skrzyneczkę klejnotów, że zna sekretne hasło które umożliwi jej wyjście i ochroni przed demonem-strażnikiem. Wielokrotnie wcześniej z drżeniem wyobrażała sobie ten moment ale teraz nie czuła euforii, raczej zobojętnienie, jakby prowadziła postać w grze, patrząc zza jej pleców na przestrzał. 
Nagle uświadomiła sobie, że nie zależy jej na pieniądzach, że zostanie uwięziona w sumie czterdziestu tysięcy i będzie żałowała każdego centa, popadnie w obsesję a pieniądze kiedyś się skończą. Nie chciała zamieniać jednej formy niewoli na inną. Poza tym, obawiała się, że 20 tysiaków, które magicznie pojawiły się na jej koncie (według systemu zawsze na nim były), może równie magicznie stamtąd zniknąć.
Sięgnęła w stronę panelu rozliczeniowego. Rzadko miała okazję z niego korzystać, ale został zaprojektowany na tyle intuicyjnie, że bez trudu znalazła odpowiednie opcje.
Jak w transie wybrała z menu "mięso->podziel" a potem kolejno "porcje" i "1 kg".
- Co się tak guzdrasz - dobiegł ją zaniepokojony głos Dżimiego. Wtedy z somnabuliczną pewnością wybrała opcję "wykonaj". W tym momencie Dżimiego zniknął zastąpiony stosem identycznych foliowych torebek z mielonym mięsem, coś trzasnęło gdy minimalnie zmienił się układ pakunków w wózku.
Z najwyższym trudem, ledwo powstrzymując wymioty, przepchała wózek do strefy "Pomóż biednym dzieciom z Kazachstanu" i wyszła. Dopiero w kolejce poluzowałą więzy samokontroli i wybuchnęła płaczem.

##Ludzie z termarketu
- Szybciej - bicz zawinął się i trzasnął nad głowami. Po chwili do trzasku dołączyły jęki  bitych więźniów.
Nadzorca był wyraźnie rozdrażniony przerwą w pracy, wykrzywiał się z wysiłku piorąc gdzie popadnie, przez głowy, łokcie i plecy.
- Ruszać się, psie łajno - wszyscy chwytali się za kosze, zbieraki i od nowa zaczynali ściąganie Dóbr z półek. Pełne kosze odjeżdżały w stronę przyczepy, gdzie były rozładowywane przez kobiety. W powietrzu unosił się zapach potu i brudnych ciał. Wszyscy byli zmęczeni, poruszali się ospale, mechanicznie i tęsknie wyglądając przyjazdu wózka. W końcu nadeszła upragniona chwila; rogaty, ozdobiony złupionymi maskami i totemami wózek podpełzł do miejsca załadunku. Zeskoczyło z niego kilku uzbrojonych strażników, zamienili kilka słów z nadzorcą po czym sprawnie uformowali więźniów w kolumnę. Nie obeszło się bez paru kuksańców, przekleństw i okrzyków bólu. Jednak nikt nie protestował ponad miarę, wszystko było zgodne z rytuałem. I tak samo zgodne z rytuałem było wleczenie się noga za nogą za transportem do kwater, rozdawanie jedzenia przez strażników i pospieszna jego konsumpcja. Jak zwykle strażnicy przy pomocy wózka zastawili ciężkimi regałami jedyne wejście do obozu. Dopiero potem, pokrzepieni wyłuskanym z foliowych torebek pokarmem wykorzystywali resztki sił na rozrywkę. Dzieci tłoczyły się wokół białowłosego starca opowiadającego dziwne historie, mężczyźni rozkładali się przed swoimi legowiskami. Młodzież płci obojga bawiła się w swoim towarzystwie, w atmosferze rywalizacji i zalotów.
W końcu wszyscy jak zwykle zapomnieli o wieżyczkach strażniczych. Te jednak jak zwykle pochylały się nad obozem bacznie obserwując poczynania więźniów.

##Arka Gdynia Kurwa Świnia
To niesamowite... - Zenek oglądał kaloryfery tworzące ściany, ich brudnoszare żeberka zachodziły jedne na drugie tworząc stabilną konstrukcję. Gdzieniegdzie zachowały się resztki polichromii. 
- Nie skub tego - Horni pacnął go w rękę - nigdzie nie można dostać oryginalnej farby ftalowej, a niczym innym nie można tego malować.
- Ale jak Siekierka zdobył coś takiego? - Zenek nie mógł wyjść z podziwu.
Zasłona zafalowała się odsłaniając siedzącego w rozpadającym się fotelu Siekierkę, który, wyraźnie ucieszony zainteresowaniem, zachęcająco kiwał na przybyszów.
- Tę ziemiankę odziedziczyłem po pradziadku, rodzinie udało się ją zachować jako zabytek architektury altankowo-działkowej, ściany składają się ze 213 pustych żeliwnych kaloryferów, uszczelnionych azbestem i stryropianem. Na dachu mam prawdziwy eternit i papę. Ale gdzie moja gościnność... Czym mogę służyć czcigodnym kibicom? - utkwił spojrzenie w zdobiących ich szyje
szalikach.
- Legia pany! - krzyknęli jednym głosem Zenek i Horni.
- Dobrze. - Siekierka trzymał Zenka pod brodę i delikatnie obracał jego twarzą to prawo to w lewo - zdajesz sobie sprawę jakie będą następstwa? Stracisz część ubezpieczenia zdrowotnego... Teraz to dla ciebie obojętne, ale pomyśl co będzie w przyszłości...
- Jesteś pewien? - Siekierka spojrzał mu z troską w oczy.
- Absolutnie.
- Dobrze, zrobię sznytę tu i tu - przesunął długopisem po zenkowych policzkach - ale zębem musisz zająć się sam.
- Niżej ręce - Horni znowu uderzył go w twarz - niżej.
- Boli, nic nie poradzę.
- Mam przestać?
- Niee... chyba jesteś moim przyjacielem, nie? Weź deskę.
Horni wygrzebał coś ze stosu śmieci przy wejściu, a następnie błyskiem w oku zademonstrował Zenkowi trzymaną w ręku rurkę. Zenek skinął głową. Horni zrobił dwa kroki i z zamachu uderzył rurką w twarz Zenka wybijając przednie zęby.
Dwa dni później Zenek z dumą obnosił oryginalne amalgamatowe protezy oraz mniej oryginalne blizny. Z ogoloną głową, szalikiem, w dresowych spodniach i flajersie był tak blisko ideału jak pozwalały warunki.
Stał oparty o betonową latarnię, obserwując krzątaninę w okolicach estrady. Na miejscu byli już wszyscy, burmistrz we fraku i ksiądz w mnisim habicie, towarzyszyło im kilku krewnych i paru znajomych poubieranych bez ładu i składu w stroje z różnych okresów dwudziestego wieku. W tłumie można było znaleźć kominiarza i hydraulika, menadżera korporacji i lekarza, gdzieś nawet
mignął kornet zakonnicy. Rapującemu szołmenowi z afro na głowie przygrywały na muzealnych syntezatorach chłopaki ubrane w stylu disco-polo. Cechą charakterystyczną uczestnika biesiady była zajętość obu rąk; w jednej balansująca kiełbaska na tekturowej tacce, w drugiej piwo. Nieliczne dzieci bez entuzjazmu wczepiały się w kolorowe baloniki.
Zenek czuł pogardę dla tej pstrokatej mieszaniny. Ale skoro nie zostanie dokładnie odtworzony bieg wypadków to czemu martwi się takimi szczegółami jak stroje? On i jego ludzie byli gotowi, stojący lub przykucnięci od godziny czaili się w krzakach na północnym krańcu polany. Po drugiej stronie widział przeciwników, podobnie przyczajeni, od czasu do czasu zmieniali pozycję. I choć stracił kilka dni na dogrywanie szczegółów, choć serce krajało mu się, gdy oddział psów
zbrojny w pałki ustawił się z boku polany zamiast oczekiwać w ukryciu na swoją kolej to wiedział,
że zarówno jego grupa jak i wrogowie to najlepsi z najlepszych, wierni barwom klubu, zwarci i gotowi do walki.
Rozpierała go duma i oczekiwanie, to tutaj, dwieście lat temu starły się grupy szalikarzy Legii i Arki Gdynia w najkrwawszej ustawce wszechczasów. Pomimo stosowania się do umowy zakazującej twardych narzędzi, było stu dwunastu zabitych, to wszystko dzięki nowym technikom walki przyswojonym przez kibiców Legii przewodzonych przez pradziada Zenona.
W końcu zegarek Pabieda wskazał godzinę szesnastą i obie grupy obnażonych do pasa
pseudokibiców runęły na siebie z impetem, odgrywając zarejestrowane na taśmie VHS ciosy, wywrzaskując zawołania bitewne i przeklinając przeciwników. Zenek ruszył na spotkanie z przywódcą wrażej grupy, zwarli się w uścisku i siłowali się przez dokładnie trzy minuty, potem Zenek podciął przeciwnika i zamarkował kopniak, którym dwieście lat temu jego pradziadek przetrącił kark wrogowi.
Następnie rozglądnął się i ruszył w stronę grupy Arkanoidów butujących Legionistę i zaatakował ich samotnie. To wystarczyło, żeby zostawili ofiarę i rzucili się na niego. Był przygotowany, uderzeniem w wątrób posłał pierwszego na piasek - zgodnie ze scenariuszem powinien tam skonać od krwotoku wewnętrznego. Reszta otoczyła go i przydusiła do ziemi. Ryczał wściekle i miotał się, ale było ich zbyt wielu. Kiedy znieruchomiał, odstąpili go, a wtedy rozepchnął grupę i pięknym skokiem rzucił się na największego. Przewrócił go jedynie, lecz wszyscy wiedzieli co uczynił jego
przodek, co symbolizował ostatni skok. Podczas prawdziwej ustawki Zenon Gawlik z połamanymi rękami i zwichniętym biodrem, zdołał za pomocą samych zębów oraz siły rozpędu rozłupać czaszkę przeciwnika, zabijając go na miejscu. Walczył do końca, walczył w obronie szalika Legii. Potem Zenek już tylko leżał i płakał. Nie zwracał uwagi na atak Psów uzbrojonych w pałki, ani na sanitariuszy zbierających rannych i zabitych. Zenek płakał z goryczy, wiedział, że nigdy osiągnie choćby połowy tego co jego praszczur.

##Przerwa
Starzec odchrząknął i zaczął z namaszczeniem:
- Dziś opowiem wam historię o Olbrzymich - na te słowo kilkoro starszych dzieci odłączyło się od grupy skupionej u jego kolan. Usłyszawszy tupot zwrócił w ich stronę zasnute bielmem oczy.
- Biegnijcie, młodzi, biegnijcie, wy, którzy nie chcecie mnie słuchać. Mówicie, że powtarzam w kółko tę samą historię. To najważniejsza z historii, i dlatego będę ją powtarzał póki z moich płuc dobywa się oddech. Na początku byli Olbrzymi. Wyglądali podobnie do nas, lecz byli dla nas byli więksi i piękniejsi, zdrowie i urodę zachowywali do późnej starości. To ich obrazy widnieją nad waszymi głowami, to o nich opowiadają Święte Ekrany. Zbudowali oni cały świat, stworzyli regały i półki i napełnili je dobrem wszelakim i żyli zarówno w nim jak i poza nim. Ale mimo swej mocy Olbrzymi mieli potężnego wroga. Przez niego rodziło się coraz mniej dzieci, a Olbrzymi jeden po drugim umierali toczeni różnymi chorobami. Dlatego właśnie postanowili zostawić swoje dzieci w teramarkecie. Zostawić w nim ... - zrobił dramatyczną przerwę -  ... nas!
- Aaale pan nie może być dzieckiem ! - zaprotestował kilkuletni chłopczyk.
- Dlaczego?  - stary człowiek zmarszczył czoło.
- Bo pan jest stajy i ma bjode! - odpowiedział maluch z triumfalnym uśmiechem.
Starzec roześmiał się i przez dłuższą chwilę sapał zanim doszedł do siebie.
- Drogi Dowiuszu, Olbrzymi zostawili swoje dzieci, te dorosły, miały własne, a ich dzieci też miały dzieci. Od siedmiu pokoleń wszyscy rodzimy się tu, jednak wszyscy pozostajemy ich dziećmi.
Wśród dzieci zapadła cisza.
- Olbrzymi zostawili nas, aby ochronić przed swoim wrogiem, lecz chcieli abyśmy żyli jak oni, dlatego zostawili nam to  - powiódł ręką dookoła - dobra wszelakie, półki, światło nad naszymi głowami i - co najważniejsze zostawili nam Testament. - wziął głęboki oddech - Testament to wszystkie historie ze Świętych Ekranów, każda scena niesie ze sobą przekaz, który mówi jak żyć, jak się ubierać, co i kiedy spożywać. Pamiętajcie, że jeżeli chcecie być jak Olbrzymi musicie podążać ich ścieżką!
- Pamiętajcie: Zawsze Coca-Cola! - wziął z plastikowej butelki łyk napoju.

##Komiwojażer
Pukam do drzwi i reklamuję Kolekcję Eleganckich Krawatów skacowanemu dziadowi, ten zamyka drzwi w połowie prezentacji, pukam ponownie i ściszonym głosem oferuję mu kilka gejowskich świerszczyków. Dziad spluwa na mój garnitur i zamyka drzwi. Delikatnie zbieram plwocinę do sterylnej fiolki.
Podczas wizyty u Matuszaków udaję się do łazienki gdzie odkrywam istne Eldorado, włosy na grzebieniu, zakrwawiona podpaska w koszu, komplet szczoteczek do zębów. Spędzam w łazience prawie 15 minut. Demonstrując nowoczesny miniaturowy odkurzacz zbieram łupież z ramion całej rodziny Kleszów. 
Dbam o to, żeby przed każdy uściskiem dłoni nakleić specjalny szorstki plaster.
Wieczorem loguję się do serwisu Genia sp.z o.o. i pedantycznie rejestruje każdego z odwiedzonych mieszkańców, na biurku juz leży paczka z zabezpieczonymi, opatrzonymi metkami próbkami. Życie akwizytora stało się lżejsze odkąd pojawiły się firmy zbierające materiał genetyczny.

##Elfy
"Jak trafisz na ucztę Elfów - nigdy nic nie jedz!" - mawiała jego babka kończąc opowieści o Elfach. Elfy mieszkały pod ziemią, elfy były piękne i znały czary, elfy nie miały duszy i były złe, elfy były doskonałymi rzemieślnikami. Elfy miały też niemiły zwyczaj zatrzymywania ludzi którzy byli na tyle nieostrożni by zajadać się daniami podawanymi na niekończących się ucztach.
Zawsze gdy babka opowiadała bajki o elfach jej głos przybierał szczególny ton, a ona sama popadała w zamyślenie. Wydawała się zapadać się w sobie i przestawała reagować na otoczenie, jakby podróżowała myślą w niedostępne krainy. Gdy w takich momentach zwracał jej uwagę chichotała z zażenowaniem tłumacząc się starczym roztargnieniem. Nie bardzo wierzył w jej roztargnienie, babka nigdy niczego nie zapominała, nigdy nie traciła wątku jak inne staruszki, cechowała się żelazną konsekwencją w tym co robiła.
Kiedyś w głębi zimy trawiony gorączką i głodem zobaczył elfy. Ukazały się w zdobionym przez mróz oknie, wysokie, świetliste postacie w zwiewnych szatach. Tańczyły w rytm muzyki wygwizdywanej przez wiatr na połamanych dachówkach. Znikły gdy tylko odwrócił głowę by zawołać matkę.
- Znam zejście do podziemi - Trzypiór był wyraźnie podekscytowany - pokażę wam, ale musicie mnie ze sobą zabrać.
- Znikaj, Trzypiór - mruknął Kolec, który podobnie jak inni traktował Trzypióra jak pariasa - zanim skopię ci twój kościsty tyłek.
- Zaczekaj – przerwała Malda, najwyższa i najstarsza ze Straszliwych Rzezimieszków – on może rzeczywiście coś wiedzieć.
- Nie wie nawet gdzie zwędzić porządną parę butów... – rzucił Kolec wskazując na połatane łapcie Trzypióra, za jego gestem powędrowały spojrzenia reszty. A widok był istotnie żałosny.
- Widziałem Elfy! – Trzypiór przerwał mu niespodziewanie.
Wśród zgromadzonych przeszedł szmer niedowierzania. Trzypiór jednak zdawał się wierzyć w swoje rewelacje, przenosił rozpromienione spojrzenie z jednego na drugiego.
W końcu Malda wystąpiła naprzód i wycelowała w niego palec;
- Pokażesz nam drogę i pójdziemy tam wszyscy, ale jeżeli nas nabierasz... – przesunęła palcem w poprzek szyi - ... marny twój los. Rozumiesz?
Trzypiór energicznie pokiwał głową.
Następną godzinę zabrało im dopracowanie szczegółów, podział ról i ustalenie czasu wyprawy. Maluchy miały zebrać pochodnie, Malda liny, a Kolec, który początkowo boczył się na wszystkich, miał zorganizować noże – dla obrony przed tym co mogło ich spotkać w podziemiach. Potem, po wymianie przyrzeczeń dochowania tajemnicy, rozeszli się, żeby z wypiekami na policzkach wypytywać dorosłych o podziemne duchy.

- Tutaj jest wejście – Trzypiór wskazał na spory głaz blokujący wejście do starego szybu – górnicy zaczopowali niektóre szyby, ale tutaj – zachichotał – jest taka dziura, której prawie jej nie widać.
I rzeczywiście, dopiero gdy podeszli bliżej zauważyli wąską szczelinę.
Gdy jeden po drugim wcisnęli się do środka, przywitał ich smród zgnilizny, którego Trzypiór wydawał się nie zauważać. Wędrowali w półmroku, wąską ścieżką pomiędzy stosami szklanych odłamków, w których migotliwe płomienie pochodni wzbudzały tysięczne refleksy. Ciszę podziemi zakłócały jedynie szuranie butów i okazjonalne szepty. Idąca na końcu Malda, nie dowierzając do końca przewodnikowi, znaczyła przebytą drogę.
Trzypiór pewnie prowadził wyprawę, jakby już wielokrotnie odwiedzał to miejsce.
W pewnym momencie zaczęli słyszeć muzykę, inną od tego co znali, dziwną, ale skoczną. Muzyce wtórowały słowa dziwnie przypominające język którym się posługiwali. Potem znikły gdzieś stemple podpierające sklepienie, a korytarz obniżył się, ściany stały się nierówne a szkła na podłodze przybyło.
W końcu Trzypiór zatrzymał się.
- O, tam – wskazał głęboką dziurę ziejącą u jego stóp.
Ze studni bił błękitny blask, a gdy zaglądnęli do środka, w głębi ukazały się im przepiękne postacie mężczyzn i kobiet, tańczących, jedzących, podróżujących na grzbietach srebrnych bestii i uprawiających miłość. Obrazy przemykały jeden za drugim, jak we śnie. Co jakiś czas muzykę zastępowały głosy skandujące hasła, przekonujące do czegoś, namawiające, natarczywe i niezmożone. Wpatrywali się jak zauroczeni przez, wydawałoby się, wieczność. Otrzeźwienie przyniósł nagły łoskot, podłoga skoczyła pod ich nogami i zaczęła się zapadać. Zapanował harmider gdy wszyscy naraz rzucili się w kierunku wyjścia. Maldzie tylko mignęła płowa czupryna Trzypióra znikającego w wyrwie, która nagle otworzyła się pod jego stopami.
Powrót miał smak pyłu, odbywał się w ciemnościach, wśród wrzasków strachu i bólu gdy szkło raniło dłonie i kolana Straszliwych Rzezimieszków. Po wyjściu na powierzchnię okazało się, że choć wielu zostało miało mniejsze lub większe skaleczenia to brakuje tylko Trzypióra. Kiedy dorośli dowiedzieli się o tej wyprawie, nakazali milczeć i zapomnieć o całej sprawie. Wkrótce potem dokładnie zasypali wejście do krainy Elfów.

##Kopalina
Wasyl rozejrzał się i głęboko wciągnął powietrze. Wyczuwał w nim jakąś dziwną nutę, nie potrafił jednak określić źródła tego zapachu. Według tego co mu powiedziano, był blisko osady lecz zastanawiał go brak kupców. Pusty trakt spowijała gęsta mgła, zamieniająca słońce w tarczę bladego blasku. Mgła utrudniała orientację i osadzała drobniutkimi kropelkami na włosach i ubraniu a poza tym przemakała wszystko, łącznie z mułem, który z właściwym sobie fatalizmem kroczył za właścicielem. Rachityczne, przystrojone łańcuchami kropel krzewy po obu stronach drogi były jedynymi słuchaczami przekleństw Wasyla.
Do bram dotarł około południa. Pierwsze gościa poczuły psy. Głośnym ujadaniem zapowiadały zbliżanie się obcego. Ruch był mały choć bramy otwarto od rana.
Kopalina słynęło z kopalni szkła. Wiele miast i klanów zaopatrywało się tutaj w groty i ostrza. Najbogatszych stać było na  okna ze szkła wyrabiane właśnie tutaj. Szklane groty i ostrza były tańsze od żelaznych i choć bardziej podatne na uszkodzenia, miały swoich dozgonnych zwolenników. Na miejscu były też manufaktury obrabiające wykopane szkło. Ostatnimi czasy dzięki ochronie gościńców i wybiciu okolicznych band miasteczko przeżywało rozkwit.
Wasyl skierował się w stronę bramy w której skrywało się dwóch strażników opierających się na drzewcach glewii. Mundury strażników zdziwiły go, gdyż wiedząc o garnizonie przy kopalni spodziewał się ujrzeć znajome uniformy wojsk kniazia Borysa. Tymczasem strażnicy pysznili się dwukolorowymi, zielono-pomarańczowymi pelerynami. Widomy znak że w kmiotkach i górnikach budziło się pragnienie niepodległości, zapisał sobie w pamięci. Niepewny przyjęcia wkroczył pomiędzy nich, jednak oprócz przelotnego spojrzenia nie wywołał żadnej reakcji.

Najpierw udał się w kierunku piekarni, gdzie nabył tuzin bochenków, po drodze zaopatrzył się też w ser w ilościach znacznie przekraczających jego potrzeby. Kończąc sprawunki spytał się o drogę do wejścia do szybów i bez targów zapłacił kosmicznie zawyżoną cenę.
Z domami domów górników sąsiadowały baraki inwalidów, pełne byłych górników okaleczonych przy wydobyciu szkła, bez palców i rąk, zapomnianych i niepotrzebnych. Tam Wasyl skierował swoje kroki, objuczony wkroczył pomiędzy wygrzewających swe umęczone ciała biedaków. Rozpostarł ręce demonstrując liczne sakwy z jedzeniem.
- Witajcie, oto ja, porażony słońcem w ciemię zwariowałem i postanowiłem rozdać moje doczesne dobra, właśnie wam, właśnie tutaj i właśnie teraz – wołał śmiejąc się i wyciągając chleb.
Kaleki z zaskakującą prędkością otoczyły go ze wszystkich stron demonstrując swoje rany i głośnymi szlochami starając się zwrócić na siebie uwagę. Przed oczami Wasyla przedefilowały wszystkie rany które szkło może zadać miękkiemu ciału otwarte, pokryte strupami i bliznami. Rozdawał na wszystkie strony chleb i ser. Obdarowani chowali zdobycz za pazuchy i zmykali pospiesznie w bezpieczne miejsce.
Rozdawszy wszystko utorował sobie drogę do baraku stojącego tuż przy ostrokole.
Ze słowami: „Muszę rozmawiać z Naczelnikiem” rozepchnął wartowników.
Naczelnik, siwy jednoręki mężczyzna, siedział przy stole apatycznie ogryzając korpus kurczęcia. Wasyl z impetem wkroczył i zajął krzesło naprzeciwko.
Naczelnik zmarszczył brwi widząc bezceremonialne zachowanie przybysza.
W tym momencie Wasyl zesztywniał czując na karku delikatne ukłucie, niemalże widział wyszczerbiony szklany grot włóczni mierzącej w jego szyję. Naczelnik wyszczerzył pieńki zębów, zamachał ręką i ostrze odsunęło się.
Co to za obyczaje, tak nachodzić człowieka przy obiedzie?
Dworskie, naczelniku. 
Chamskie raczej, czego chcesz?
- Opowiedz mi o elfach, dobry człowieku – Wasyl wypuścił powietrze.
- Kogo nazywasz dobrym człowiekiem? - zacharczał Naczelnik, wypluwając kostki.
- Was. Mówią że w Kopalinie wiele możecie, macie posłuch w Radzie i u górników...
- Ludzie wiele rzeczy mówią jak im opary wina wzrok przesłonią... Kim jesteś i czego chcesz?
- Zostałem tutaj wysłany z mocy rozkazu samego kniazia, tutaj w tym liście - potrząsnął skórzaną tubą przed oczami Naczelnika - kniaź prosi o ułatwienie mojego zadania wszystkich swoich poddanych.
- Prosi? Prosi? To dobre. – Naczelnik zachłysnął się śmiechem, który przeszedł w kaszel - A kimże ja jestem żeby pomagać samemu wielkiemu kniaziowi, ja, stary kaleka? Poza tym nie odpowiedziałeś na moje pytanie – dodał chwilę później.
- Jestem Wasyl, Pielgrzymem zwą mnie, a z rozkazu kniazia Borysa chcę znaleźć pewne rzeczy, które podobno stąd pochodzą...
- Jakie rzeczy?
- Kniaź dostał prezenty od jednego ze swoich sąsiadów, prezenty które mogły być wykonane jedynie w czasach starożytnych, przedziwne mechanizmy, które wyglądają jednak jakby zostały zrobione wczoraj – spojrzał na Naczelnika, ten jednak słuchał uprzejmie, nie okazując żadnych uczuć - Tradycja nakazuje kniaziowi obdarowanie sąsiada równie cennym lub droższym prezentem albo złożyć hołd lenny. Dlatego właśnie ja i kilku innych zostało wysłanych na poszukiwanie podobnych cudów. Jeden z tropów wiedzie właśnie tutaj, podobno żyją tu elfy, istoty z bajek. Macie jakieś legendy, podania o podziemnych skarbach i ich strażnikach?
- Aj, to jakieś babskie bajanie, nie przystoi mężowi dawać wiarę takim bredniom... Ale powiedz, co na wszystko to cesarz?
- Cesarz przygląda się, jakby oglądał walczące psy u swojego tronu.
Ostanie słowa zawisły w powietrzu, a Naczelnik długo mu się przyglądał.
- Dobrze, pomogę ci, ale nie robię tego z powodu żadnych listów czy wstawiennictwa samego kniazia, zrobię to ponieważ nakarmiłeś moich ludzi - wskazał kciukiem za siebie.
- Za starym wyrobiskiem są opuszczone tunele. Nie ma tam szkła, jedynie twarde głazy, twarde kamienne powierzchnie które można skruszyć jedynie żelaznym kilofem, tam być może znajdziesz to czego szukasz. Dam ci przewodnika.
Wpatrując się w plecy wychodzącego Wasyla dodał cicho:
- I niech bogowie cię mają w opiece.

##Pod ziemią
Wasyl zleciał w dół studni, przebijając po drodze dziwną elastyczną błonę i choć ta osłabiła nieco jego impet, nie zdołała uchronić go przed boleśnie twardą powierzchnią na dnie. Wszystko dookoła zdawało się pławić w blasku. Natychmiast wstał i postąpił kilka kroków do przodu. Wyczuwał stopami równe podłoże ale oczy przyzwyczajone do mroku zalały się łzami i oślepły. Oszołomiony zaczął je trzeć, zatrzymał się i przez dłuższą chwilę przyglądał się kolorowym plamom. W końcu odzyskał zdolność widzenia a jego oczom ukazał się raj rabusiów. Najpierw zdało mu się że wyszedł jakimś sposobem na powierzchnię, jednak po chwili zrozumiał że to co brał za niebo jest białym sufitem obwieszonym płachtami różnokolorowych tkanin. Przed nim rozpościerały się szeregi półek obstawionych niewyobrażalnymi bogactwami, kolorowymi, błyszczącymi skarbami, jakby przed chwilą wytworzonymi rękami doskonałych rzemieślników. Półki ciągnęły się bez końca w obu kierunkach rozdzielone szerokimi alejami w głębi których widział kolejne, idące jedna za drugą w nieskończoność. Wasyl zaczął chodzić to w jedną to w drugą stronę próbując ogarnąć umysłem miejsce w którym się znalazł. Artefakty które z takim trudem wydobywał ze starożytnych grobowców tutaj dosłownie zalewały niezliczone regały półki i stojaki. Zachłannie rzucił się i zaczął obiema rękami zgarniać zawartość półek na podłogę, potem pakował co cenniejsze za pazuchę rozglądając się przy tym na wszystkie strony jak wystraszone zwierzę. Niemalże automatycznie przeliczał to niewyobrażalne bogactwo na wszystkie możliwe sposoby, na niewolników, ziemię, grzywny, złote ruble i szekle. Przestał, kiedy doliczył się niewielkiego królestwa. Potem przez głowę przemknęło mu wyobrażenie tych wszystkich zaszczytów, których dostąpi gdy dostarczy te cuda kniaziowi. Jak zamroczony krążył po tym olbrzymim skarbcu, przebierał i oglądał mamrocząc do siebie bezsensowne wyliczanki. Kiedy nieco przywykł do otoczenia zaczął pakować co cenniejsze przedmioty w znaleziony gdzieś worek, jednak ten po jakimś czasie (to także zbijało go z tropu - brak słońca wędrującego po niebie) zaczął mu ciążyć. W końcu porzucił go wśród stosów tajemniczo lśniących walców.
Nagle zalała go fala muzyki. Zdawała się wydobywać zewsząd, czuł ją głęboko w trzewiach jakby przenikała go rozpuszczona we wdychanym powietrzu. Potem muzykę zastąpiło nagabywanie do kupna mijanych przedmiotów, potem znowu muzyka i znowu namowy, w kółko. Zauważył też dziwne zjawisko - niektóre półki rozjarzały się feerią świateł gdy tylko się do nich zbliżył, przy innych pojawiały się obrazy, prawie realne lecz ulotne jak dym, przedstawiające piękne kobiety i mężczyzn w dziwacznych szatach, namawiających do zakupu towarów w swoim sąsiedztwie. Inne jeszcze przedstawiały jego samego, czystego, ogolonego i przepysznie odzianego, oddającego się dziwnym czynnościom, kosztującego nieznane potrawy. Wtedy zdał sobie sprawę że znajduje się na jakimś boskim lub diabelskim targowisku ciągnącym się we wszystkich kierunkach. I że ktoś lub coś wiedziało że wtargnął do skarbca, czy jak mówiły głosy, do „Teramarketu”.
Jego zmysły nieustannie atakowano, mimowolnie powtarzał niektóre hasła i przyśpiewki. Zdawało mu się że wariuje, przypominał sobie opowieści o nawiedzonych lub opętanych, którzy słyszeli głosy, widzieli duchy. Czyżby go to spotkało? Może całe to bajeczne bogactwo to majaczenia chorego umysłu? Może upadek był o wiele groźniejszy niż się wydawało?
Rozglądnął się dookoła, usiadł na podłodze i zaczął modlitwę. Wkrótce jej monotonny, wdrukowany nieustannym powtarzaniem rytm wyparł otaczające go bodźce, wygasił zmysły i oddalił go od zgiełku na tyle, aby mógł spokojnie zebrać myśli. Pokrzepiony, z nowymi siłami i nadzieją wrócił do rzeczywistości. Wtedy zdał sobie sprawę że zgubił się w tym zaczarowanym labiryncie. Wyciągnął pasek suszonego mięsa i zaczął powoli przeżuwać. Nie miał zaufania do mięsa zapakowanego w przezroczyste błony podobne do rybich pęcherzy ani do wody w elastycznych bańkach, podejrzewał że leżały tutaj przez wszystkie te stulecia od Upadku.
Wasyl wiedział że w zamierzchłych czasach ludzie dysponowali wiedzą, dzięki której potęgą dorównywali bogom. Niektóre ze starożytnych wyrobów do dziś zachwycały perfekcyjnym wykonaniem i odpornością na upływ czasu, ale to co zobaczył wykraczało poza jego najśmielsze wyobrażenia. Ruszył dalej, spychając prześladujące go dźwięki, zapachy i obrazy na krańce świadomości. Idąc zastanawiał się czy osławione elfy naprawdę istniały, czy były kolejną ułudą.
Obudził się pokryty białym pyłem. Wszędzie dookoła poniewierały się białe skorupy, bliscy krewni porcelanowych zwierząt okupujących okoliczne półki. Jak przez mgłę pamiętał furię, w którą wpadł po wielogodzinnej wędrówce. Powoli wracały do jego pamięci sceny niszczenia, deptania i rozrzucania wszystkiego co nawinęło się pod rękę. Jednak jego działania przyniosły nieoczekiwany efekt: wewnątrz kręgu zniszczenia nic nie nagabywało go do zakupów. Uśmiechnął się do siebie i ponownie zapadł w sen.

##Pojmanie
Było zimno, bardzo przydawało się znalezione wcześniej poncho. Owijając się nim wędrował najpierw pomiędzy alejkami pomiędzy stosami pudełek z różnokolorowymi maziami, potem po olbrzymiej chłodni. Z sufitu zwieszały się rzędy półtusz podwieszone na długich, umocowanych w suficie linach. Wasylowi z jakiegoś powodu przypomniały się szeregi drzew w tajdze i zimne, kłujące w płuca powietrze. Odruchowo chwycił za trzonek zatkniętego za pasem noża.
Napór reklam zmniejszył się, znikły gdzieś hologramy, ale i tak coś zawzięcie zachwalało „Szynkę babuni” i „Salceson dziadunia”. Zastanawiał się mgliście z czego zrobiono wychwalane wyroby.
Nagle coś przemknęło z przodu w poprzek alei, jakby pochylona ludzka sylwetka, jej ruchowi towarzyszył delikatny turkot. Mimowolnie sięgnął po łuk, zapominając że nie zabrał go ze sobą. Podbiegł do przodu z obnażonym nożem. Świńskie półtusze jeszcze chwiały się w miejscu zniknięcia tubylca. Była to żywa istota, co do tego nie miał wątpliwości gdyż reklamowe fantomy miały konsystencję dymu. Rzucił się w pogoń, uchylając się przed kołyszącymi się kawałami mięsa, jednakże po chwili stracił ślad. Zdezorientowany rozglądał się, próbując dociec gdzie podążył uciekinier. Nagle usłyszał znajomy turkot, lecz tym razem zdawał się dochodzić ze wszystkich stron. Wasyl zaczął się cofać, wprawiając w ruch otaczające go mięso, następnie rzucił się do ucieczki. Wybiegł na środek alejki i tam ich zobaczył: białe, nienaturalnie szybkie sylwetki wyraźnie zmierzające w jego kierunku. Rzucił się w drugą stronę, ale nagle drogę przegrodziła mu sieć. Uskoczył w bok aby stanąć oko w oko z jednym z nich, wysokim chudzielcem zasłaniającym się nabitą gwoździami pałką. Wasylowi pomogło mu zaskoczenie, gdyż tamten stanął jak wryty na jego widok. Wasyl, nie tracąc czasu na kontemplacje wyglądu przeciwnika, jednym cięciem rozpłatał mu brzuch i odepchnął. Tamten padł na bok i zacisnął ręce dookoła rany, podczas gdy Wasyl rzucił się do ucieczki.
Poczuł uderzenie w głowę, i nieoczekiwanie wszystko dookoła zwolniło. Jego prześladowcy z powolnością lodowca, długimi ruchami płynęli w jego stronę podczas gdy on kończył rozpoczęty wieki temu upadek. Upadł i nieskończenie powoli próbował się podnieść, widział jak powolutku zaciskają na jego rękach i nogach pętle przyczepione do długich kijów, próbował się wymknąć, wyrwać się lecz pomimo powolności napastnicy byli szybsi. Zafascynowały go kółka przyczepione do ich stóp, zostawiające krwawe ślady na śnieżnobiałej posadzce i prawie zdążył zdziwić się bladością skóry napastników kiedy otrzymał kolejne uderzenie, które pogrążyło świat w ciemności.

##Gratis
- Tak, tak, tak - mały siwy człowieczek biegał dookoła Wasyla podskakując z podekscytowania. To tutaj to autentyczna opalenizna - piszczał polewając obnażone plecy więźnia pieniącymi się miksturami - żadna sztuczna powłoka. Inny odcień niż Fitnowie; ten człowiek chodził na słońcu, powierzchnia!
Wasyl poddawany tysięcznym torturom znosił je w milczeniu, poruszał się tylko na żądanie, nie wykazywał własnej inicjatywy, jakby zabito w nim wolę walki.
- Tak, tak, tak - człowieczek nagle jakby zauważył łańcuchy na rękach więźnia - ty jesteś skrępowany, to niedopuszczalne!
Po krótkiej kłótni ze strażnikami wrócił z kluczem i otworzył kłódki spinające więzy Wasyla. Gdy tylko Wasyl poczuł lekkość, luz w łańcuchach zerwał się i rzucił się na swojego prześladowcę. Przewrócił go na blat rozrzucając na boki poustawiane tam instrumenty. Łańcuchem owiniętym dookoła przegubów zaczął go dusić. Starzec nie stawiał oporu, charcząc próbując wyartykułować jakieś słowa. Wtedy właśnie Wasyl zdał sobie sprawę że może zniszczyć jedyne źródło informacji. Puścił siwowłosego i zaczął się rozglądać. W końcu znalazł to czego szukał - coś co wyglądało jak długi i ostry miecz. Podsunął ostrze pod oczy starca, który wciąż masował sobie szyję.
- Gadaj staruszku zanim wytoczę z ciebie tą resztkę krwi, która nie wyschła w tym zmarniałym ciele. Co tu się dzieje do diabła? Kim jesteście, ludźmi czy elfami?
- Nic nie wiesz? – staruszek szeroko otworzył oczy.
Wasyl, któremu nie spodobał się wydźwięk tych słów, oparł czubek ostrza na mostku siwowłosego.
- Ggratis – ten wyjąkał, nagle znieruchomiały – nazywam się Gratis...
- No dobra, co to wszystko ma znaczyć – Wasyl powiódł ręką dookoła.
Gratis wygładził na sobie fartuch, założył okulary
- Ten miecz nie będzie ci potrzebny.
- Taak? Coś takiego... – Wasyl zaśmiał się i zrobił ostrzem młyńca.
- Nie możesz stąd uciec, za bardzo się wyróżniasz. Odłóż go, a będziesz traktowany z należnymi ci honorami, nie stanie ci się żadna krzywda, nie wrócisz między niewolników – Gratis patrzył na niego wyczekująco – i odpowiem na wszystkie twoje pytania.
Wasyl podumał chwilę, po czym z niezadowoleniem cisnął ostrze na podłogę. Słysząc brzęk Gratis odetchnął z ulgą, następnie wyraźnie rozweselony otworzył jedne z drzwi w przeciwległej ścianie i gestem wskazał drogę. Weszli do dużego pomieszczenia zastawionego rzędami stołów.
- Musisz wiedzieć, że żyjemy w królestwie Malldemony, należymy do niej każdą najmniejszą cząstką – Gratis wyglądał jakby powtarzał dawno wyuczoną lekcję – rozpadamy się na pył za linią kas.
Wasyl słuchał starając się nie uronić ani słowa.
- Ale obdarzeni jesteśmy wolną wolą i nie musimy jej służyć, tak jak to czynią inne ludy. Malldemona widzi i słysz wszystko, ale podlega pewnym regułom i ograniczeniom, które można zwrócić przeciwko niej.
- To jest największa z tajemnic - Gratis wskazał na blade kłącza wyrastające z niewielkich słoiczków z glebą - tutaj, w samym łonie Malldemony budujemy drobina po drobinie nasze wybawienie, budujemy naszego Zbawcę, te rośliny, w pewnym sensie, są naszym wybawicielem. – Gratis zapalał się do swojej wizji w miarę jak tłumaczył.
Pomiędzy rzędami cherlawymi roślinek kręcili się ubrani na biało akolici doglądający roślin.
- Te rośliny wyrosły z nasion odziedziczonych po ostatnich wielkich czarownikach naszego klanu, na pyle wydartym z tworów Malldemony...
- Jak?
- Malldemona myli się, z czasem każdy z jej tworów zawierać będzie coraz więcej i więcej tego szarego pyłu. Oto obietnica Bananajasza; pewnego dnia Malldemona straci nad nami władzę, pewnego dnia nie będzie już panią nikogo i niczego.
- To dlatego wyrzucacie przedmioty przez bramki, dlatego skupujecie pył?
Gratis nic nie mówiąc skinął głową, po czym gestem pokazał mu aby szedł dalej.
- Podejrzewam że ciała naszych przodków musiały być co jakiś czas kupowane od nowa.
- Ciała kupowane od nowa? Oszalałeś?
- Co jakiś czas musiały być kupowane po kawałku od Malldemony, czy od Teramarketu, jak wolisz. Oni, nasi przodkowie, zarabiali pieniądze a potem kupowali samych siebie w postaci pożywienia, pieniądze zamienione w pożywienie wędrowały przez ich ciała, budowały tkanki, wszystko. Oni składali się z pieniędzy i żyć nie mogli bez pieniędzy. - staruszek z podniecenia aż podskakiwał usiłując gestykulacją nadążyć za słowotokiem.
Wasyl patrząc na niego i machinalnie ocierają ślinę, którą Gratis go obryzgiwał, zastanawiał się czy ma do czynienia z kłamcą czy geniuszem. Jednego był pewien: Gratis był szalony, a szaleńców Wasyl się obawiał.
Podeszli do stosu ubrań pod ścianą.
- Widzisz to? - wskazał dwa identyczne na pierwszy rzut oka ręczniki.
- Są takie same – Wasyl obejrzał je pobieżnie i rzucił z powrotem na stos.
- Nie, nie są – Gratis wskazał na maleńką białą wypustkę - spójrz tutaj. China i India to dwa podległe jej demony. Wypluwają ze swych łon cokolwiek Malldemona sobie zażyczy. Gdy China jest chora jej obowiązki obejmuje mniejsza India.
- I właśnie ten ręcznik, identyczny we wszystkim z tamtym narodził się w trzewiach Indii. Widzisz - tutaj stoi ‘Made by China’ a tu ‘Made by India’. Wszystkie ręczniki mają teraz na sobie piętno Indii. W czasach mojego pradziada wszystko rodziło się w łonie Chiny, teraz jest inaczej. Znaczy to że China nie może wytwarzać tak jak robiła to dawniej.
- Już niedługo... już niedługo będziemy mogli wyznaczyć dziecko ze szlachetnego rodu, będziemy mogli karmić je tymi roślinami. I to dziecko spełni obietnice mesjańskie, i wyprowadzi nas stąd abyśmy mogli jak wszystkie inne stworzenia cieszyć się promieniami słońca - oczy Gratisa błyszczały fanatyczną gorączką a głos drgał i łamał się pod wagą wypowiadanych słów.
- Tak jak napisano w proroctwach, matka od momentu zapłodnienia będzie spożywać promocyjne jadło, a zbuduje w swym ciele potomka bez skazy. Gdy dziecię przyjdzie na świat będziemy go karmili świętą strawą aż dorośnie a potem z jego pomocą wydostaniemy się z tego więzienia.
- A po co ja wam tu jestem? - Wasyl pochylił się w stronę Gratisa - do czego wam jestem potrzebny?
- Ty, mój drogi Przybyszu - Gratis uśmiechnął się swoimi nieskazitelnie białymi zębami - pomożesz nam przyspieszyć ten plan.
O tych słowach i o białych zębach w pomarszczonej twarzy Gratisa myślał długo w swojej luksusowej celi. Wasylowi te zęby jawiły się czymś nienaturalnym u tak starej osoby, wszyscy starcy, których widywał do tej pory ich byli pozbawieni. I mimo że nie widział w Teramarkecie żadnych zwierząt, to nagle te zęby zdały mu się wilczymi kłami. Te białe zęby i ostatnie słowa jakoś połączyły się w mrokach snu, przez co rano obudził się z przeświadczeniem że chcą go tymi białymi zębami rozszarpać. Późniejsze wydarzenia zdawały się potwierdzać jego najgorsze obawy.

##Strażnik
Marcin krążył pomiędzy półkami, oglądając się na coraz bardziej kusicielskie reklamy, tylko po to żeby z westchnieniem odwracać wzrok. Dziś był jego ostatni dzień w pracy, ostatni obchód w poszukiwaniu drobnych złodziejaszków. Tracił pracę na rzecz jakichś nowinek technicznych, których do końca nie rozumiał. Bo jak można zrobić maszynę która zapobiegnie każdemu ludzkiemu oszustwu, każdemu podstępowi? Przecież to ludzie stworzyli te maszyny, nieprawdaż, nie na odwrót. Dlatego ludzki strażnik w sklepie jest po prostu koniecznością. W tym samym tonie był utrzymany jego ostatni email skierowany do kierownictwa. Wysłał go pogrążony w głębokich wątpliwościach co do celowości tego gestu. Nigdy nie widział na własne oczy żadnego ze swoich przełożonych i podejrzewał że kierownictwo to zbiór co bystrzejszych programów w pamięci Malldemony.
Od jutra jego rodzinę czekało go szare życie na koszt Opieki Społecznej, życie którego udawało mu tak długo unikać dzięki pracy w Teramarkecie. Odbieranie bloczków żywnościowych na Żarcie™ zamiast normalnego jedzenia, ciasne mieszkanie w mrówkowcu i beznadzieja tanich środków ogłupiających i telenoweli. Pewnie będzie musiał dołączyć też do jakiegoś kółka zainteresowań – wedle prawa bezrobotni musieli czynnie rozwijać swoje zainteresowania; prawo to wygenerowało miliony niedocenianych artystów, wynalazców i literatów. Na myśl o grze na fagocie robiło mu się mdło. Zastanawiał się jak długo wytrzyma w tym świecie wariatów.
Fakt że wraz z żoną, uniesieni młodzieńczym optymizmem pozwolili sobie na dziecko skaże ich na egzystencję na najniższym z możliwych poziomów, Opieka Społeczna promowała pojedyncze, nieobciążone balastem rodziny jednostki jako mające największą szansę na zdobycie pracy.
Na rozmnażanie stać było najbogatszych, których równocześnie stać było również na genetyczne modyfikowanie swojego potomstwa.
Zbierając stare, porzucone wózki (nowsze modele potrafiły już samodzielnie wracać na miejsce) zaczął się zastanawiać nad jednym faktem - parę miesięcy wcześniej złapał wyrostka który po ucieczce z domu przez kilka miesięcy ukrywał się na terenie działu meblowego. Chłopak najwyraźniej świetnie się bawił i za żadne skarby nie chciał wracać do domu. Teraz pewnie ma zakaz zbliżania się do większych centrów handlowych i odpowiedni implant który egzekwuje wyrok.
Ten chłopak pojawiał się często w jego myślach, a wraz z nim stary odcinek „Świata według Bundych” w którym Al wprowadził się do sklepu.
A gdyby tak zamieszkać z rodziną właśnie tutaj?
Pomysł z początku wydał mu się szalony, lecz po pewnym czasie zaczął dostrzegać jego zalety. Po pierwsze będzie mógł korzystać ze wszystkich zgromadzonych tu dóbr, z dala od dzielnic bezrobotnych, z dala od upierdliwej OS i pogardliwych spojrzeń sąsiadów.
Będzie mógł utrzymać standard życia, do którego przywykła jego rodzina. Ta myśl napełniła go nową energią, znowu poczuł się mężczyzną, żywicielem i opiekunem. Spojrzał na tkwiący w jego dłoniach czerwony, plastikowy uchwyt wózka, uśmiechnął się do się do siebie i wyjechał poza zasięg kamer. Potem podniósł wózek nad głowę, okręcił nim nad głową i z całej siły rzucił o beton. Aluminiowe żebra rozgięły się przy zderzeniu, a jego śmiech długo odbijał się echem od ścian pustego parkingu.
Dwa dni później wprowadził się nie krępując się ani wścibskimi kamerami ani ochroną, zredukowaną aktualnie do zera. Rozgościł się wraz z żoną i dziećmi
Gości miewał rzadko, a ci którzy się pojawiali sądzili że to nowa forma reklamy.
Mieli pod dostatkiem przestrzeni i pożywienia, dostępne były również media a że żaden z towarów nie opuszczał sklepu, systemy ochrony pozostawały w uśpieniu.
Czasami zastanawiał się jak skończyłaby się próba wyjścia, jaka kara czekała za tak zuchwałe, wielokrotnie powtarzane przestępstwo?
Marcin wiedział że Malldemona, komputerowy duch sklepu, obserwuje go nieustannie, zastanawiało go co o nim „myśli”, jak zaklasyfikowała jego obecność w swojej domenie.

##Wizyta
Ja zwykle, po kilkugodzinnej orgii, zwiedzaniu ciekawych zakątków i rozmowach z Gratisem ledwo powłócząc nogami został odstawiony do swojego mieszkania. Lubił tak nazywać ten wyposażony we wszystkie wygody i bezustannie strzeżony apartament.
Włączywszy dolne światła zauważył czyjąś sylwetkę w wejściu do garderoby, znieruchomiał, zastanowił się chwilę i strzelił palcami. Dziewczyna wyglądała o wiele lepiej niż na targu niewolników.
- Promocja? Co ty tutaj robisz? Idź sobie, powiedz Gratisowi że jestem zmęczony!
- To nie Gratis mnie przysłał – przyłożyła palec do ust.
- To jak się tutaj dostałaś – Wasyl mimowolnie ściszył głos.
- Przemycił mnie przyjaciel – rozejrzała się – zgaś światło i połóż się, udawaj że śpisz – oni ciągle cię obserwują.
Wasyl zaintrygowany jej zachowaniem zrobił jak mówiła. Promocja ułożyła się obok niego.
- Już wiesz, czym jest ten szary pył, który służy nam za walutę...
- Tak, wiem – przerwał jej zniecierpliwiony.
- Już wiesz dlaczego ma tak wielką wartość, ale niektórzy nieoświeceni połykają go lub wdychają wierząc że uzyskają moc zakupów. Nie mając odpowiedniej wiedzy i wiary marnują go. Tak samo jest z tobą.
- Mamy taką legendę – szeptała skulona na łóżku dziewczyna - o tym że przyjdzie bohater spoza Teramarketu i uwolni nas z niewoli w której tkwimy od tylu pokoleń. Wszyscy znają to proroctwo, dla jednych to legenda, dla innych wiara Zmieniają się szczegóły, czasami imiona ale sedno historii pozostaje to samo - czekamy na Odkupiciela.
- Mam całkiem niezły układ z Gratisem, dlaczego miałbym go zmieniać? – Wasyl uśmiechnął się i przeczesał dłonią włosy.
- Gratis to bluźnierca, szalony megaloman, on nie pragnie przyjścia Zbawiciela, on chce go stworzyć...
- Ale chyba wychodzi na to samo?
- Nie. Gratis ma za mało prawdziwej materii. Kiedy przestaniesz mu być potrzebny, kiedy te kobiety, twoje nałożnice zajdą w ciążę to skończysz jako pożywienie dla swojego potomka!
Wasylowi przeleciały przez głowę wszystkie fantastyczne przypuszczenia, które z takim uporem od siebie odsuwał.
- Za to że tutaj jestem kilku ludzi zapłaciło własnym życiem, dobrych ludzi – w jej głosie usłyszał szloch – W Agiedii żyje wielu wiernych którzy uważają poczynania Gratisa za świętokradztwo, nawet w otoczeniu samego Głównego Kierownika masz zwolenników! Pójdą za tobą na każde twoje skinienie.
- Wiesz co, mała, jakby to powiedzieć... Nie kupuję tego.
Promocja tłumiąc płacz zamilkła. Kiedy ponownie zaczęła mówić, głos jej się łamał:
- W takim razie weź to – poczuł jak wciska mu w dłonie mu mały pakunek.
- Co to takiego?
- To najświętsze relikwie z Sanktuarium Samochodowego – wstała i pociągnęła go w stronę garderoby – tutaj jest tajne przejście – poprowadziła jego rękę.
- Jeżeli się zdecydujesz, wyjdź tędy; jeden z naszych ludzi będzie na ciebie czekał.
Po wyjściu Promocji Wasyl włączył światło i zaczął oglądać pakunek który mu zostawiła. W pierwszym momencie nie uwierzył własnym oczom; w przezroczystym opakowaniu tkwiło siedem złotych i platynowych kart oraz zwitek kolorowych kartek, wyglądały dokładnie jak pieniądze przedstawiane na starożytnych rycinach. Prawdziwe pieniądze, akceptowane przez Teramarket! Z zapartym tchem oglądał je ze wszystkich stron. Wąchał i dotykał liter wytłoczonych na kartach, jednocześnie analizując wszystkie otwierające się przed nim możliwości.

##Księga wyjścia
Początkowo Kierownik nie czynił Wasylowi i jego wyznawcom żadnych problemów, wydawał się nawet zadowolony że pozbywa się nielojalnych poddanych. Jego gwardia utworzyła aleję, którą Odkupiciel wraz z wiernymi podążył w stronę granicy. Kierownik otoczony dworakami siedział na naprędce ustawionym podwyższeniu. Ci, wyposażeni w lornetki wydawali się traktować całe wydarzenie jak świetną zabawę, przekomarzali się i głośno wyśmiewali czcicieli Odkupiciela. Zebrani na dole mieszkańcy Agiedii nie podzielali ich wesołości, tłum milczał i czekał. Kierownik ze udawanym spokojem przyjął wymówienie służby przez szwadron Strażników, ze sztucznym uśmiechem obserwował jak z zawołaniem „Klient Nasz Pan” maszerują w stronę linii kas. Widział już oczyma wyobraźni jak obracają się w nicość w wybuchach kolorowego światła.
Jednak kiedy Wasyl skorzystał z kart i strumień jego ludzi zaczął bezpiecznie przepływać przez pomarańczową granicę, Kierownik eksplodował wściekłością. Rzucił swoje oddziały w pogoń i wtedy doczekał się fajerwerków. Najlepsi z jego żołnierzy rozpadli się w pył, wozy bojowe i rydwany przepadły bez śladu, zanim Kierownik się opamiętał i wezwał do odwrotu. Utrata doborowych wojsk była dla niego dużym ciosem, ale jeszcze większym był śmiech i naigrywania, które wywołał wśród popleczników Wasyla. Tłum widząc zachodzące Odkupienie i bezsilność Kierownika zaczął się burzyć, a że osłabione i zdemoralizowane wojsko nie mogło zapanować nad zamieszkami, jeszcze tego samego wieczora Kierownik został obalony i zlinczowany przez żądny krwi motłoch.
Tymczasem uciekinierzy uruchomili windę towarową i po długich perypetiach wydostali się na powierzchnię. I choć cierpieli głód, zimno i choroby, to po paru tygodniach dostali się do grodu kniazia Borysa.
Wasyl mało rozumiał z mechanizmu działania Teramarketu, jednak doskonale pojmował zasady ekonomii. Skoro coś kupił, dysponował tym. Dlatego większą część zabranych ze sobą mieszkańców Teramarketu, razem z niesionym przez nich sprzętem podarował  kniaziowi Borysowi, który po królewsku obdarowawszy swojego kuzyna Witolda odzyskał twarz. Następnie Borys odpłacił Witoldowi się pięknym za nadobne, zmuszając go do uznania swojej zwierzchności. Kniaź powodowany wdzięcznością nadał Wasylowi olbrzymie ziemskie posiadłości, w tym Kopalinę z kopalnią szkła.
Wasyl rozpoczął bogate życie i nigdy więcej nie wrócił do Teramarketu, a w kopalni powołał specjalną straż, której jedynym zadaniem było pilnowanie przejść do podziemnej krainy.


##Pulpa, czyli magazyn pomysłów i takich tam:

Nie powinniśmy robić nowych przedmiotów, nie powinniśmy nawet zmieniać istniejących. Wszystko co można bylo stworzyć, już zostało stworzone. Tylko niewierni spoza królestwa AGD są  na tyle bezczelni, aby plugawić swoimi wymysłami Dzieło Stworzenia.

Edamer przyjechał pod siedzibę klanu Dywanów w eskorcie dwunastu wyładowanych wózków ciągniętych przez dwa gokarty. 
Zebrana gawiedź z nabożnym skupieniem obserwowała nieprzebrane skarby, które Edamer zdobył podczas swoich zagranicznych wojaży.
Oryginalny Perski przyjął Edamera w swej wyłożonej najdroższymi, czerwonymi wykladzinami komnacie. Ściany i podłogi były pokryte wieloma warstwami dywanów. Ciszy tego miejsca nie zakłócał najmniejszy szmer. 
upraszam szanownego naczelnika o wyjście i uraczenie swym spojrzeniem moich niegodnych podarków, albowiem moje wózki nie są godne wjazdu w tak – w rzeczywistości kółka wózków grzęzły już na pierwszej warstwie wykładzin

<przekazanie niani>

Ceremonia Przekazania zbliżała się do punktu kulminacyjnego. Kapłan wyskandował swoje kwestie w czystym hiphopie, a miejscowy głupek odtańczył Taniec Radości z Udanego Zakupu. 
Następnie uwaga zgromadzonych skupiła się na matce. 
Z dzieckiem na ręku stała nad niecką wrzącym masą kolorowych plastikowych piłek. Piłki były wielkości pięści, kotłowały się w nieustannym ruchu. Malec wyciągał ręce w stronę basenu, zahipnotyzowany pulsującymi kolorami, jednak matka nie wypuszczała go, wbijając palce coraz silniej   w ciało chłopca. Kapłan potrząsnął swą obwieszoną grzechotkami laską i zaintonował:
Na sprawunki przychodzimy, najniższe ceny wyczaimy.
Najniższe ceny, nieustającą promocja – zgodnie odpowiedział tłum.
Ojciec skinął głową. Wiedziała, że musi to zrobić.
Zostawiam cię tutaj, póki nie skończę zakupów – wyszlochała z siebie i cisnęła dziecko do basenu. Rozchichotany chłopiec wpadł między piłki, wynurzył się, znowu zanurkował i już się nie pojawił.
Nie mamy dla ciebie czasu – wykrzyczeli zebrani i uformowali korowód i z wózkami ruszyli w Sektor Zabawek. 

- Czemu się smucisz – niemo wyciągnęła ku niemu puste ręce, objął ją niezgrabnie, 
Przecież wszystkie dzieci tam trafiają, nie płacz już.
Czy ty pamię

<wyprawa do krainy dzieciństwa>

<przyjęcie towaru>

Wszyscy stłoczyli się na placu oczyszczonym pośrodku sektora ogrodniczego, a pomocnicy przytargali wiadra z białą farbą i rozmieścili je na obwodzie. Główny Sprzedawca złapał potężny pędzel i obmalował cały plac białym kołem, po czym namalował jeszcze jedno koło wewnątrz, 
Roboty nie mogą przekroczyć podwójnej linii ciągłej. Jesteśmy bezpieczni.
A dookoła rozpętało się piekło. Automatyczne wózki śmigały w te i z powrotem, a Asystenci rozkładali towar na półkach według najnowszych wytycznych. 
Kiedy następuje przemeblowanie, można stracić życie, Asystenci mogą zawlec do chłodni lub wyrzucić do śmieci.

<Rozmowa Wasyla z Malldemoną>

Na skraju 

Motyw dziecka zagubionego w Ikei, motyw dziecka celowo umieszczonego w TM (podrzutka)

Mantry:
niskie ceny, małe raty, tu poczujesz się bogaty
nie dla idiotów 
poniżamy ceny
raty bez pierwszej wpłaty
raty zero procent
moc prezentów, moc promocji


Genezis:
na początku w sklepach nie było nic, puste półki, tylko ocet i (Co?) 
potem wyroby czekoladopodobne
mięso u prywaciarza, szmuglowane w bagażniku
potem był Pewex, Baltona, Tesco, Carrefour, Teramarket

W Dziecięcej Krainie jest mnóstwo basenów z kulkami, karuzel, zjeżdżalni, drabinek, rur, 
te tereny są tabu dla dorosłych
w DK władzę sprawuje karzeł, dzieci są  usuwane gdy dorastają
